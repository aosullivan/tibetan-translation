rdzong sar khams bye lnga rig thub bstan slob gling nas bsgrigs/
@#/_/gser mdog paN chen shAkya mchog ldan gyi 
gsung 'bum bzhugs so//
krung go'i bod rig pa dpe skrun khang*/

lnga rig dpe tshogs/
@#/_/gser mdog paN chen shAkya mchog ldan gyi 
gsung 'bum bzhugs so/_/
rdzong sar khams bye'i lnga rig thub bstan slob gling nas bsgrigs/
krung go'i bod rig pa dpe skrun khang*/

shAkya'i sras kyi theg mchog nges pa'i don/_/tshad ldan shing rta'i srol du gang byon pa/_/dri meda~X 
legs pa'i blo yis 'doms pa la/_/mtshungs bral dge ba'i bshes la gsol ba 'debs/_/
zhal gsung ma'o//

dkar chag
le'u gsum pa rig 'dzin sdom pa'i skabs kyi 'bel gtam 
rnam par nges pa/[…………………………..1]
dri ba dang po/[………………………………1]
dri ba gnyis pa/[……………………………..6]
dri ba gsum pa/[……………………………..7]
dri ba bzhi pa/[………………………………8]
dri ba lnga pa/[……………………………..10]
dri ba drug pa/[……………………………11]
dri ba bdun pa/[…………………………..16]
dri ba brgyad pa/[…………………………..18]
dri ba dgu pa/[………………………….20]
dri ba bcu pa/[………………………….23]
dri ba bcu gcig pa/[……………………….24]
dri ba bcu gnyis pa/[………………………..25]
dri ba bcu gsum pa/[……………………….25]
dri ba bcu gsum pa/[……………………….26]
dri ba bcu bzhi pa/[…………………………27]

dri ba bcu bzhi pa/[……………………….28]
dri ba bco lnga pa/[·……………………….30]
dri ba bcu drug pa/[………………………32]
dri ba bcu bdun pa/[……………………33]
dri ba bco brgyad pa/[…………………….34]
dri ba bcu dgu pa/[………………………35]
dri ba nyi shu pa/[…………………………55]
dri ba nyer gcig pa/[……………………..58]
dri ba nyer gnyis pa/[……………………..63]
dri ba nyer gsum pa/[……………………….65]
dri ba nyer bzhi pa/[…………………………67]
dri ba nyer lnga pa/[…………………………..68]
dri ba nyer drug pa/[…………………………..69]
dri ba nyer bdun pa/[………………………….70]
dri ba nyer brgyad pa/[…………………………..71]
dri ba nyer dgu pa/[……………………………72]
dri ba sum cu pa/[…………………………….73]
dri ba so gcig pa/[…………………………….77]
dri ba so gnyis pa/[………………………………79]
dri ba so gsum pa/[……………………………….81]

dri ba so bzhi pa/[………………………83]
dri ba so lnga pa/[……………………….86]
dri ba so drug pa/[……………………..90]
dri ba so bdun pa/[·…………………….94]
dri ba so brgyad pa/[……………………107]
dri ba so dgu pa/[…………………….113]
dri ba bzhi bcu pa/[…………….114]
dri ba zhe gcig pa/[……………………117]
dri ba zhe gnyis pa/[…………………….120]
dri ba zhe gsum pa/[……………………..122]
dri ba zhe bzhi pa/[…………………………124]
dri ba zhe lnga pa/[…………………………..129]
dri ba zhe drug pa/[………………………….130]
dri ba zhe bdun pa/[…………………………131]
dri ba zhe brgyad pa/[………………………..132]
dri ba zhe dgu pa/[…………………………133]
dri ba lnga bcu pa/[…………………………….134]
kha skong ba'i dri ba/[…………………………..135]
dri ba dang po/[………………………………136]
dri ba gnyis pa/[…………………………….138]

dri ba gsum pa/[……………………..139]
dri ba bzhi pa/[…………………………141]
dri ba lnga pa/[………………………….141]
dri ba drug pa/[………………………….144]
dri ba bdun pa/[………………………..152]
dri ba brgyad pa/[……………………….152]
mdzad byang*/[…………………………….153]
'og min stug po bkod pa'i zhing khams kyi rnam par nges pa dad pa'i 
rgya mtsho/[………………………………160]
byang chub sems dpa' dga' ldan gyi gnas na bzhugs pa'i bkod pa 
ngo mtshar lha'i rnga dbyangs/[…………………….185]
bde ba can gyi zhing gi bkod pa dang /_smon lam rnam par dag pa mdo dang 
rjes su mthun pa pad+ma dkar po'i phreng ba/[……………..200]
chos kyi dbyings su bstod pa zhes bya ba'i bstan bcos kyi rnam par bshad pa 
chos kyi dbyings rnam par nges pa/[………………….214]
don dam byang chub sems 'grel gyi bshad pa dbu ma'i snying po 
bsdus pa/[………………………………..243]
dus 'khor nas gsungs pa'i 'jig rten khams kyi rnam gzhag la 
rtsod spong /[………………………………..275]
dpal gsang ba 'dus pa'i rnam bshad rin po che'i gter mdzod 

dkar chag/
bdun pa zhes bya ba/[……………………….282]
dpal gsang ba 'dus pa'i rnam bshad kyi rang lugs 'jog mtshams 
so bdun pa zhes bya ba/[……………………..434]
phyi nang gzhan gsum 'byor pa'i man ngag gi bstan bcos rin chen 
gter mdzod gsum pa ces bya ba/[………………440]

@#/_/le'u gsum pa rig 'dzin sdom pa'i skabs 
kyi 'bel gtam rnam par nges pa 
bzhugs so/_/
@##/_/na mo gu rA we/_rnam snang longs spyod rdzogs pa'i thugs mtsho las/_/gang 'phos 
kun tu bzang po phyogs bcu yi/_/rgyal bas rdo rje 'dzin par dbang bskur ba/_/dpal ldan 
snyems ma'i bdag por phyag bgyi'o/_/zhes mchod par brjod nas/
le'u gsum pa'i skabs kyi dri ba dang po ni/_dbang bzhi blangs pas sdom pa gsum/_/thob 
par 'gyur na dbang gong las/_/thob pa'i gsang sngags sdom pa dang /_/dbang las thob pa'i 
so thar dang /_/sems bskyed sdom pa bzhed lags sam/_/zhes pa'o/_/'di la gnyis te/
'dri ba'i bsam pa slang ba dang /_dngos kyi lan gdab pa'o/_/dang po la gnyis te/_'dri ba'i 
rgyu mtshan dang /_ma dris na bstan bcos chud 'dza' ba'i nyes pa ji ltar yod pa'o/_/dang po ni/
'di'i thad kyi rnam bshad mdzad pa po kun gyis/_zhib mo'i rnam par bzhag pa ma mdzad par/
dbang bzhi po yongs su rdzogs par blangs pa de/_spyir sdom pa gsum dang /_khyad par sngags 
sdom gyi thob rgyur bshad pa dang /_bye brag tu/_dge bsnyen gyi sdom pa tsam yang sngon du ma song 
bar/_dbang bzhi blangs pa tsam gyis sdom pa gsum ldan du 'gyur ba lta bu gcig bshad snang 
ba'i rgyu mtshan gyis so/_/gnyis pa ni/_de ltar bshad pa de'i tshe/_'o na/_so thar gyi sdom pa 
dang sems bskyed kyi sdom pa gnyis/_spyir dbang chog dang /_bye brag tu bla med kyi dbang bskur 
la ltos par 'gyur ba dang /_rgyud sde 'og ma gsum gyi sngags sdom yang /_dbang bzhi len pa'i 
cho ga la ltos par 'gyur ba dang /_bla med kyi sngags sdom yang dbang gong ma la ltos par 'gyur 

la/_de lta na/_bum dbang gi mtha' rten du bla med kyi dam tshig dang /_sdom pa ma lus par thob 
pa yin no zhes dbang gi chu bo las 'chad pa dang 'gal lo snyam pa'i dogs pa 'di dag 'byung ngo /_/
dngos lan gdab pa la gnyis te/_gzhan gyis brtags pa'i mtha' bsal ba dang /_rang gi 
lan gdab pa'o/_/dang po ni/_phyis 'bel ba'i gtam gleng ba dag na re/_'dir dbang bskur 
bas sdom pa gsum ldan du 'gyur zhes pa'i dus kyi so thar sdom pa ni/_byang chub sems dpa'i 
so sor thar pa'i sdom pa yin la/_de'i ngo bo ni gzhan la gnod pa gzhi dang bcas pa spong ba'i 
sems pa sa bon dang bcas pa'o/_/'di yang dus kyi khyad par ni/_byang chub kyi bar du blangs 
pa yin zhing /_thob pa'i dus ni/_slob ma sta gon gyi dus su/_yan lag bdun pa'i tshigs su 
bcad pa'am/_rigs lnga'i sdom pa bzung ba'i tshig las so/_/gsum gyi zlas phye ba'i byang 
sems kyi sdom pa ni sems bskyed kyi sdom pa ste/_de yang thob pa'i dus dang len pa'i mtha' ni 
snga ma bzhin no/_/gsum gyi zlas phye ba'i sngags kyi sdom pa la ni khas blangs tsam gyis thob pa 
dang /_dbang las thob pa gnyis las/_dang po ni/_rigs lnga'i sdom bzung lan gsum byas 
pa'i mthar skye ba yin la/_gnyis pa ni/_bum dbang rdzogs pa'i mthar/_gtso bos ji ltar 
bka' bstsal pa/_/zhes lan gsum brjod pas rdzogs par skye ba yin te/_ji skad du/_dbang 
gi chu bo las/_de ltar de dag gis ni rnal 'byor dam tshig dang sdom pa mtha' dag bsdus pa 
yin te/_zhes bshad pas so/_/de'i phyir de las gong na sngags kyi sdom pa bzung rgyu dang thob rgyu 
gang yang yod pa ma yin no zhes 'chad par byed do/_/'di mi 'thad pa la gsum ste/_bstan 
bcos 'di nas bshad pa'i so thar sdom pa ngos ma zin pa'i nyes pa dang /_de'i rgyu mtshan gyis 
sems bskyed kyi sdom pa ngos ma zin pa'i nyes pa dang /_sngags kyi sdom pa rgya chung ba'i nyes pa'o/
dang po ni/_de ltar 'dod pa de'i tshe/_bstan bcos 'dis gang 'gog pa'i phyogs snga ma de nyid 
khas blangs pa yin te/_ji skad du/_so sor thar pa'i sdom pa ni/_/byang chub bar du blangs gyur 
na/_/'di yi cho ga nges par 'jig_/de yang gnad rnams bcos par dogs/_/zhes gsungs 
pas so/_/gal te de skad du gsungs pa de/_nyan thos dang thun mong ba'i so thar gyi sdom pa la 

dgongs pa yin no zhe na/_gzhung 'dir sdom pa gsum gyi ya gyal du gyur pa'i so thar gyi sdom pa 
ni de nyid la 'chad dgos pa yin te/_ji skad du/_des na de lta'i cho ga ni/_/bsam pa sems 
bskyed kyis bzung ba'i/_/cho ga nyan thos lugs bzhin gyis/_/so sor thar pa ris brgyad po/_/
theg chen so sor thar par 'gyur/_/zhes gsungs pas so/_/gnyis pa ni/_khyed cag gi 'chad 
tshul de lta na/_sems bskyed kyi sdom pa'i dngos gzhi ngos ma zin pa yin te/_sdom pa de'i gtso 
bo ni 'jug sdom yin la/_de'i nang gi yang dngos gzhir gyur pa ni/_nyes spyod sdom pa'i tshul 
khrims zhes kyang bya/_byang chub sems dpa'i so sor thar pa zhes kyang bya ba'i ming can/_mi dge 
ba bcu'i nang nas gtso bor yid kyi gsum spong ba'i sems pa sa bon dang bcas pa yin pa la/
khyed kyis ni/_de 'dra de sdom pa gsum gyi ya gyal du gyur pa'i so thar sdom pa'i nang du bskyal 
bas so/_/des na de'i lhag mar gyur pa ni/_smon pa sems bskyed kyi sdom pa las gzhan ma 
lus so/_/de tsam gyis ma chog pa ci yod ce na/_de lta na/_sems tsam lugs kyi cho gas blangs
pa'i sems bskyed la sdom pa log par med par 'gyur te/_de la smon pa sems bskyed kyi sdom 
pa ni ma bshad/_nyes spyod sdom pa'i tshul khrims ni so thar gyi sdom pa'i nang du bsdus pas so/_/
gal te dge ba chos bstud dang /_sems can don byed kyi tshul khrims yod do zhe na/_de dag ni 
sems bskyed kyi sdom pa yongs su rdzogs pa ma yin te/_rje btsun chen pos kyang /_de dag la 
ltos pa'i rtsa ba'i ltung ba rnam par ma bzhag pa'i phyir ro/_/gsum pa ni/_spyir sngags sdom gyi 
ngos 'dzin rgya chung ba yin te/_khyed kyis bshad pa der/_rgyud sde 'og ma gnyis kyi dbang las 
thob pa'i sdom pa ma 'dus pa dang /_dbang gong ma gsum las thob pa'i sdom pa ma bshad pa'i 
phyir/_'di la zur na gnas pa'i rgol ba kha cig na re/_rgyud sde 'og ma gnyis la/_sems 
bskyed kyi sdom pa las ma gtogs pa'i sngags sdom thob rgyu yod pa ma yin te/_de len pa'i cho ga 
bshad pa med pa'i phyir/_zhes zer ro/_/'di ni gtan tshigs ma grub pa yin te/_dbang 
bskar ba'i cho ga gang yin pa de nyid de'i sdom pa len pa'i cho ga yin pa'i phyir/_gal te dbang 
bskur gyi sngon du 'jug sdom las gzhan pa'i sdom bzung gi cho ga gzhan med pa la bsam pa 

yin no zhe na/_de lta na/_rtags ma grub pa dang /_khyab pa ma nges pa yin te/_'o na rgyud sde gong 
ma gnyis la yang rigs lnga'i sdom pa las ma gtogs pa'i rtsa ltung bcu bzhi bsrung ba'i sdom pa 
gzhan bzung rgyu med par 'gyur te/_khyed rang ltar na/_de las gzhan pa'i sdom bzung gi cho ga 
med pa'i phyir ro/_/de la 'dod nus pa ma yin te/_bla med kyi sngags sdom dang ldan pa des
rigs lnga'i dam tshig tu ji skad bshad pa de las bzlog pa'i mtshan nyid can gyi ltung ba bcu bzhi 
po de las gzhan rtsa ltung bcu bzhi pa la sogs pa srung mi dgos par thal ba'i phyir/_yang /
dkyus na gnas pa'i rgol ba rang gi phyogs 'dzin pa de dag gis/_bla med kyi sngags sdom ji 
snyed pa rigs lnga'i sdom bzung gis thob pa dang /_bum dbang gis thob pa gnyis su nges par 
'chad pa de yang rgya chung ba yin te/_khyed ltar na/_bla ma btsal la bum dbang blang /_/de yis 
sdom pa gsum ldan 'gyur/_/zhes bton pas chog pa'i phyir/_des na dbang gong ma gsum 
las thob pa'i sdom pa yang nges par khas len dgos pa yin te/_bla ma gong ma'i gsung gis/
bla med kyi sdom pa la lus ngag yid gsum dang 'brel ba'i sdom pa gsum dang /_gang zag dang 
'brel ba'i sdom pa gsum dang /_dbang dang 'brel ba'i sdom pa bzhir bshad nas/_dang po ni/
slob ma sta gon gyi dus su/_slob ma'i lus ngag yid gsum rdo rje gsum du byin gyis brlabs 
nas/_mi dge ba bcu spong ba'i sdom pa ste/_de yang lus ngag yid gsum gyi sgo nas gsum ste/
sam+bu Tar/_bud med dang ni skyes pa'i lus/_/las ni du mas bskyed pa ston/_/mi shes pas 
kyang mi bya ste/_/sA yi rdo rje'i dam tshig go_/sems can sna tshogs 'dul ba dang /_/kun rtog drwa 
ba'i ngan rtog gis/_/sems la smad par mi bya ste/_/thugs kyi rdo rje'i dam tshig go_/phra ma ngag 
dang ma rangs pas/_/rna ba mi bde bar byed pa'i/_/tshig rtsub la sogs smra mi bya/_/gsung gi rdo 
rje'i dam tshig go_/zhes gsungs so/_/gnyis pa gang zag gis dbye na/_las dang po pa dang /
sems la brtan pa thob pa dang /_brtan pa cher thab pa'i gang zag gi sdom pa gsum mo/_/dbang 
gis dbye na/_dbang bzhi dang 'brel ba'i sdom pa rnam pa bzhi'o/_/de yang bum dbang gi dam 
tshig ni/_mi dge ba bcu spong /_theg pa dman pa la 'dod pa mi byed/_chang dang sems can gyi 

don la rgyab phyogs pa spong /_lha sogs kyi mtshan ma mi sgom pa spong*/_rtsa ba dang yan lag gi 
ltung ba spong*/_rigs lnga'i sdom pa mi nyams par srung ba'o/_/gsang dbang gi dam tshig ni/
bdud rtsi lnga bsten/_rdo rje dril bu dang phyag rgya'i de kho na nyid gsum sgom pa'o/_/shes rab ye 
shes kyi dam tshig ni/_byang chub kyi sems mi spong /_nyin mtshan so so la dngos sam ye shes kyi 
phyag rgya brten pa'o/_/dbang bzhi pa'i dam tshig ni/_dgongs te gsungs pa'i dam tshig bzhi 
spyod/_dug lnga spong*/_de kho na nyid sgom pa'o/_/zhes bzhed pa yin la/_de'i tshe na dbang gong 
ma gsum las thob pa'i sdom pa'i ngo bo gang yin pa dang /_de thabs gang las/_dus nam gyi tshe 
skye ba dang /_de mi nyams par srung ba'i tshul rnams ni/_brtag pa phyi ma'i gnyis pa las gsungs 
shing /_rgyud sde gzhan las kyang gsungs pa mang ste/_'og tu 'chad par 'gyur ro/_/dbang gi chu 
bo las/_de ltar de dag gis/_dam tshig dang sdom pa mtha' dag bsdus so/_/zhes gsungs pa 
yang dbang bzhi ka dang 'brel ba'i dam tshig la dgongs pa yin te/_de'i 'phros gong ma der/
rdo rje gur las 'byung ba'i dam tshig rgyas par brjod pa de'i nang na/_dbang bzhi ka dang 'brel 
ba'i dam tshig bshad ma thag pa de dag phal cher tshang ba'i phyir/_gal te dbang gong ma dang 
'brel ba'i sdom pa'i ming can 'di dag_/sngags kyi sdom pa mtshan nyid pa ma yin no snyam du 
dogs par mi bya ste/_sngags sdom gyi ngo bo ni/_spang bya 'pho ba'i bag chags dang /_mtshan rtog 
las yid skyob par byed pa'i sems pa sa bon dang bcas pa zhig yin la/_de ni 'di la lhag 
par tshang ba'i phyir ro/_/de skad du yang /_dbang ni bzhi yi grangs kyis ni/_/dga' ba la sogs 
rim shes bya/_/zhes bum pa'i dbang yang mtshan rtog las yid skyob par byed pa'i bde chen gyi ye 
shes de 'dren byed kyi thabs su gsungs pa'i phyir/_gnyis pa rang gi lan ni/_de yis sdom pa 
gsum ldan 'gyur/_/zhes pa/_dbang bzhi rdzogs pa de sdom pa gsum ka yongs su rdzogs pa'i 
thob rgyur bstan pa yin la/_de tsam gyis sdom pa dang po gnyis kyi thob rgyur 'gro ba ma yin te/
sdom pa dang po gnyis kyi thob rgyu le'u dang po gnyis su bstan zin pa de gzhir gzhag nas/_de'i 
steng du dbang bzhi blangs pa na/_sngags kyi sdom pa yongs su rdzogs par thob pas sdom pa gsum 

ldan du 'gyur/_zhes bya ba'i don yin pa'i phyir ro/_/'o na bstan bcos 'di'i bstan bya'i gtso 
bor gyur pa'i sdom pa gsum po gang zhe na/_so thar gyi sdom pa nyan thos kyi 'dul ba dang mthun 
par blangs pa/_byang sems kyi sdom pa dbu sems kyi lugs gnyis po gang rung dang mthun par 
thob pa/_sngags kyi sdom pa gsang sngags bla med kyi cho gas blangs pa'o/_/de yang sdom pa gsum 
ldan du 'jog pa la/_rang rang so so'i sdom pa yongs su rdzogs par thob dgos pa ni ma yin te/
dge bsnyen gyi sdom pa tsam dang /_smon sems kyi sdom pa rkyang pa dang*/_bla med kyi bum dbang 
tsam zhig bskur bas sdom pa gsum ldan du 'jog nus pa'i phyir ro/_/rnal 'byor rgyud kyi bum 
dbang tsam bskur ba la sngags sdom 'dzin dgos par mi bzhed pa ni ma yin te/_rdo rje rtse mo 
las/_sdom pa gsum la legs bkod nas/_/de la dkyil 'khor bstan par bya//zhes bya 
ba'i gzhung 'di rje btsun gong ma de dag gis lung khungs su yang yang mdzad pa'i phyir ro//_//
dri ba gnyis pa ni/_rdo rje phag mo 'ga' zhig gi_/dbang bzhi tshad ldan gzhung las 
bshad/_/de dag smin byed dbang skur du/_/rung ngam mi rung gang yin dri/_/zhes pa'o/_/'di la 
gnyis las/_dang po la/_'dri ba'i rgyu mtshan ni/_gzhung gi dngos bstan la/_rdo rje phag mo 
la dbang bskur mtshan nyid pa spyir yod pa dang /_byin rlabs dbang bskur yin pa gnyis ka 
bkag 'dug pa'i rgyu mtshan gyis so/_/gnyis pa ma dris pa'i skyon ni/_'o na/_rdo rje phag mo la 
sdom pa 'bogs pa'i cho ga dang /_dbang bskur dang /_dkyil 'khor sogs rang bzo ma yin pa 
yod dam med/_med na phag mo lha bcu gsum ma'i dkyil 'khor gyi cho ga_/sham+b+ha la'i rigs 
ldan khyab 'jug sbas pas mdzad pa dang /_phag mo lha sum cu so bdun ma'i sgrub thabs/_slob 
dpon dge ba'i 'byung gnas sbas pas mdzad pa dang*/_rdo rje rnal 'byor ma'i dbang gi cho ga
/shwa wA ri dbang phyug gis mdzad pa dang /_phag mo mngon byung gi dkyil 'khor gyi cho ga_/shrI u ma 
pa tis mdzad pa dang /_de nyid kyi sgrub thabs/_u ma pa tis mdzad pa yod par mngon sum 
gyis grub pa dang 'gal/_gal te yod na/_de dag slob ma ma smin pa smin par byed pa'i dbang 
rung ngam mi rung /_rung na/_ji skad du/_rdo rje phag mo nyid las kyang /_/dbang bskur thob cing 

dam tshig ldan/_/de la rdo rje phag mo sbyin/_/zhes pa'i lung khungs su drangs nas 'chad pa dang 
'gal/_smin byed kyi dbang du mi rung na/_rdo rje phag mo la dbang bskur mtshan nyid pa yod kyang
/_smin byed du mi rung zhes gsung pas chog pa la/_de la dbang mtshan nyid pa yod pa 'bad 
nas 'gog par mdzad pa 'di ci zhig yin/_zhes rgol ba dag byung na lan gang yin/_gnyis pa 
dngos lan gdab pa ni/_spyir rdo rje rnal 'byor ma'i lha grangs mang nyung gi dkyil 'khor dang /
de'i cho ga spyir yod med dang*/_yod kyang de'i cho ga deng sang lag len du byed pa yod med kyi 
dpyad pa bor nas/_bstan bcos 'di rtsom pa'i phyogs snga mar 'jog pa ni/_rje dwags po lha 
rje'i bka' rgyud 'dzin pa rnams/_mar pa lo tsA nas ma rgyud pa'i rdo rje phag mo lha lnga'i byin rlabs 
tsam zhig_/sngon sngags la 'jug ma myong ba'i gang zag gis/_gsang sngags zab mo nyams su 
len pa'i chos kyi sgor mdzad pa 'di 'gog pa yin la/_de 'gog pa'i tshul yang /_chos sgo zhes 
bya ba'i tha snyad tshad ldan gyi gzhung lugs na med kyang /_khyed kyis 'dod pa de yin na/_slob ma 
ma smin pa smin par byed pa'i dbang yin dgos la/_khyed 'dod pa'i byin rlabs de ni der mi rung 
ste/_de la sbyang gzhi sbyong byed kyi yan lag ma tshang bas/_smin byed kyi dbang gi mtshan nyid 
thams cad ma tshang ba'i phyir dang /_de tsam gyis sdom pa gsum ldan du bya bar mi rung ba'i phyir 
dang /_sngar dbang bskur mtshan nyid dang ldan pa ma thob pa la byin rlabs de bya bar mi rung ba'i 
phyir zhes pa yin la/_de la kha cig gis sdom pa 'bogs pa'i cho ga sbyar nas/_byin rlabs kyi 
cho ga de tsam zhig thob pa la sdom pa gsum ldan du 'jog pa dang /_yang kha cig gis/_dbang 
med par sdom pa bzung ba tsam gyis sdom ldan du mi 'gyur bar brtags nas/_phag mgo la 
sogs pa brda bzhi'i dbang byas nas/_gsang sngags kyi chos sgo phye bar khas len no/_/de ni 
rang bzo kho na yin te/_brda bzhi'i dbang la ston byed kyi khungs med pas/_de la sdom bzung gi 
cho ga sbyar yang /_rang bzo las ma 'das pa'i phyir/_zhes bya ba'i don du bzung bar bya'o//_//
dri ba gsum pa ni/_rdo rje phag mo'i byin rlabs la/_/sdom pa 'bogs pa'i cho ga dang /_/
dkyil 'khor dang ni dbang bskur ba/_/rang lugs la yang mi bzhed dam/_/zhes pa'o/_/'di 

la 'dri ba'i rgyu mtshan ni/_ji skad du/_la la rdo rje phag mo la/_/zhes pa nas/_rdo rje phag mo'i 
byin rlabs la/_/sdom pa phog kyang 'chags mi 'gyur/_/zhes pa'i sgra ji bzhin pa de la bltas 
pa na/_rdo rje phag mo'i byin rlabs la/_sdom pa bzung ba'i cho ga dang /_dbang gi cho ga spyir med 
pa dang /_de 'dra byas kyang sdom pa mi 'chags par gsungs 'dug pa'i rgyu mtshan gyis so/_/ma 
dris pa'i nyes pa ni/_'o na rang lugs kyi nA ro mkha' spyod kyi byin rlabs la/_rigs lnga'i sdom 
pa 'dzin pa'i cho ga dang /_dbang bzhi'i cho ga bshad pa de 'dor dgos par 'gyur ro/_/zhes 
rgol ba dag 'byung bar dogs so/_/gnyis pa dngos lan gdab pa ni/_rang lugs kyi rdo rje 
rnal 'byor ma'i byin rlabs la sdom bzung gi cho ga sbyar ba de/_sdom pa ma thob pa 'thob par 
byed pa'i thabs ma yin te/_'khor lo bde mchog gi dam tshig dang sdom pa thob la ma nyams pa 
zhig la byin rlabs 'di bya ba yin gyi/_gzhan la ma yin pa'i phyir/_de lta na'ang /_sdom bzung 
gi cho ga byas pa la dgos pa med pa ma yin te/_sngar gyi sdom pa bzung zin gsal btab pa la 
brten nas/_dbang bzhi'i ming can gyi byin rlabs de 'chags pa'i dgos pa yod pa'i phyir/
zhes pa'o//_//
dri ba bzhi pa ni/_byin rlabs chos sgor mi bzhed na/_/rdzogs rim 'ga' zhig nyan pa'i 
sngar/_/byin brlabs nges par mdzad de ci/_/zhes pa'o/_/'di la gnyis las/_dang po 'dri 
ba'i rgyu mtshan ni/_ji skad du/_gzhan yang phag mo'i byin brlabs la/_/gsang sngags chos 
sgor byed pa ni/_/rgyud sde gang na'ang bshad pa med/_/ces pa'i sgra ji bzhin pa la bltas na/
phag mo'i byin rlabs de gsang sngags kyi chos sgo yin par 'gal bar bshad snang ba'i rgyu mtshan 
gyis so/_/gnyis pa ma dris pa'i skyon ni/_chos sgo zhes bya ba'i tha snyad dang don gnyis las/
tha snyad ni rgyud dang rgya gzhung gang nas kyang mi 'byung bas/_de der 'chad pa med mod/_de'i don 
ni nges par khas len dgos la/_de la dbang dang byin rlabs gnyis las/_dbang bskur chos 
kyi sgo yin par khas len pa de bzhin du/_byin rlabs kyang khas len dgos pa yin te/_rgyu 
mtshan gang yod pa de mtshungs pa'i phyir ro/_/dper na gsang ba 'dus pa'i rim lnga ston pa la/

gsang ba 'dus pa'i dbang gis chos sgo phye dgos pa dang /_bde mchog gi rim lnga dang*/_rim 
bzhi'i gdam ngag nyams su len pa la/_'khor lo sdom pa'i dbang gis chos sgo phye dgos pa de 
bzhin du/_rtsa dbu ma'i rdzogs rim dang /_shin tu spros med dang /_bsam gyis mi khyab pa dang*/
phyag rgya chen po yi ge med pa dang /_bde mchog dkar po'i khrid la sogs pa gdams pa mang po 
la/_rang rang gi lugs kyi byin brlabs re re nges par sngon du 'gro dgos kyin 'dug pa'i phyir/
byin brlabs de la yang dbang mtshan nyid pa zhig sngon du 'gro dgos pa'i rgyu mtshan gyis chos 
sgror mi 'jog na/_dbang gong ma gsum dang dus 'khor du/_'jig rten pa dang de las 'das 
pa'i dbang gnyis su phye ba'i dus kyi 'jig rten las 'das pa'i dbang bzhi po rnams dang /_bde 
mchog dril bu pa'i lus dkyil gyi dbang bskur ba rnams/_de dang de'i rdzogs rim nyan pa'i 
chos sgo ma yin pa dang /_kye+e rdo rje'i lus kyi dkyil 'khor du dbang bskur ba de yang /_de la 
ltos pa'i rim gnyis kyi chos kyi sgo ma yin par 'gyur te/_de dag gi sngon rol du/_phyi'i dkyil 
'khor du dbang bskur ba re re 'gro dgos par bzhed pa'i phyir/_zhes bya ba'i dogs pa 'di 
dag 'byung ngo /_/gnyis pa dngos lan gdab pa ni/_spyir rdzogs rim zab mo rnams la/
rang rang la ltos pa'i chos kyi sgo dbye thabs mi 'dra ba re re yod pas/_chos sgo dbye ba zhes bya 
ba'i sgra bshad ni/_dbang dang byin rlabs gnyis ka la nges par tshang ba'o/_/de yang thog ma'i 
chos sgo ni dbang bskur ba kho na yin te/_de ma thob par bya rgyud kyi khyad par re re ba ma gtogs/
gsang sngags zab mo'i chos ston pa dang /_nyan pa la 'jug tu mi rung ba'i phyir ro/_/de bas na/
'dir bshad pa'i rtsod gzhi ni/_phyogs snga ma'i 'dod pa gzhir bzhag nas/_chos kyi sgo thog 
mar dbye ba zhes bya ba de yin la/_de yang phyogs phyi ma pa dag la grags pa'i ma smin pa smin 
par byed pa'i dbang dang don gcig pa yin pa de'i phyir/_phag mo'i byin rlabs ni der mi rung 
ste/_smin byed kyi dbang gis chos sgo phye ma zin pa la de bya bar mi rung ba'i phyir/_khyad par nA 
ro'i chos drug lta bu'i chos sgo dbye byed du mi rung ste/_gdams pa de ni/_rnal 'byor bla na med 
pa'i rgyud sde du ma nas btus pa'i gdams pa khyad par can yin la/_de la ni rnal 'byor pha ma'i 

[=]

ltar gyi cho ga kho nas bsnyen par rdzogs dgos par 'dul ba las gsungs so/_/de bas na sngon 
gyi gang zag kho na la bya ba'i cho ga la bsams nas/_ji skad du/_'di rnams sngon gyi cho gar 
bshad/_/ces gsungs pa yin te/_bstan bcos 'di nyid las/_'di 'dra sngon gyi cho ga ste/_/
da lta'i skye bos byar mi rung /_/zhes dang /_sprul pa yi ni dkyil 'khor du/_/dbang bskur 
mdzad ces gsungs pa ni/_/sngon gyi cho ga 'phags pa'i yin/_/zhes gsungs pa ltar/_sngon 
chog gi sgra yangs par mdzad pa'o//_//
dri ba drug pa ni/_gsang ba spyi rgyud dag las ni/_/dkyil 'khor dag tu dbang bskur 
ba'i/_/slob ma gnyis dang bzhi la sogs/_/zung du bshad pa 'ga' zhig yod/_/ces pa'o/_/'di 
la gnyis las/_dang po la 'dri ba'i rgyu mtshan ni/_ji skad du/_sngags kyi dbang bskur byed pa 
ni/_/grangs nges med par dbang bskur byed/_/'di ni rdo rje 'chang gis bkag_/ces pa'i lung 
'di khungs su 'dren pa kun gyis/_nyi shu rtsa lnga man chad zung du ma gyur pa kho na la dbang bskur 
ba yin gyi/_zung du gyur pa la dbang bskur du mi rung ba yin no zhes gsung bar snang ba'i rgyu 
mtshan gyis so/_/gnyis pa ma dris pa'i skyon ni/_de ltar yin pa de'i tshe 'o na/_gsang ba spyi rgyud 
las/_bla mas slob ma gcig pu ni/_/dkyil 'khor dag tu dbang bskur bya/_/mkhas pas cig 
char slob ma gnyis/_/dbang bskur ba ni yongs mi bya/_/gnyis sam gsum mam bzhi yang rung /_/
bla mas dbang bskur bya ba ni/_/yo byad gsar pa gzhan rnams kyis/_/thams cad so so so sor 
bya/_/zhes gsungs la/_de'i tshe na slob ma gnyis dang bzhi la yang /_dbang dus gcig tu 
bskur bar bshad pa ma yin nam snyam pa'i dogs pa 'di 'byung ngo /_/yang 'dir dri ba 'di lta bu 
zhig kyang 'jug ste/_spyod pa'i rgyud kyi dbang bskur la/_/slob ma grangs nges med gyur na/_/
gcig nas bcu yi bar dag gi_/grangs nges mdzad pa ji ltar yin/_/gsang ba spyi rgyud lung gis 
ni/_/rjes bzung cho gas slob ma rnams/_/rjes 'dzin dus kyi slob ma yi/_/grangs nges bstan 
pa ma yin nam/_/zhes pa 'di la'ang 'dri ba'i rgyu mtshan gnyis las/_dang po ni/_de ltar 
'chad pa 'o na/_rnam snang mngon byang las/_slob ma dad cing rigs btsun pa/_/de bzhin 

dkon mchog gsum la dad/_/zab mo yi ni blo dang ldan/_/spro ba che zhing tshul khrims ldan/_/bzod 
dang ldan zhing ser sna med/_/dpa' la yid rab brtan pa ni/_/bcu'am brgyad dam bdun nam 
lnga/_/gcig gnyis bzhi las lhag kyang rung /_/dpyad mi dgos par bzung bar bya/_/zhes 
bcu tshun chad la zung du ma gyur pa'i nges pa ma mdzad mod/_bcu las lhag pa ma bshad pa de ji 
ltar yin snyam du dogs pa dang /_bcu tshun chad mtshon byed tsam yin gyi/_de las grangs mang ba 
yang rgyud de'i dgongs pa la yod do snyam na/_de yang yin pa'i nges pa mi snang ste/_lung drangs ma 
thag pa de dang 'brel chags su/_'di skad ces/_gsang ba'i bdag po/_gang dag gis sngon 
theg pa chen po gsang sngags spyod pa'i tshul sgo mtha' yas pa sgrub pa la goms par byas pa de 
dag ni rdo rje sems dpa' yin te/_de rnams nyid kyi don gyi phyir grangs kyi tshad 'di byas so/_/
zhes gsungs pas so/_/'dri ba'i rgyu mtshan gnyis pa ni/_dbang bskur gyi phyag len mdzad pa'i 
bla ma rnams/_slob ma rjes 'dzin gyi dus kyi slob ma la grangs nges mi mdzad par/_slob ma sta 
gon du gnas pa phan chad du grangs nges mdzad pa gsang ba spyi rgyud kyi lung de'i dgongs par 
'chad mod/_lung des ni slob ma rjes 'dzin gyi grangs nges bstan par snang ste/_ji skad du/
zung du ma gyur slob ma bzung*/_/zhes pa dang /_yongs su bzung bar mi shes so/_/zhes rjes 
'dzin gyi tshig gsal por byung ba dang /_dbang bskur gyi dbang du byas nas/_gong du drangs 
pa'i lung de dag gsungs pa'i phyir/_don de nyid bla ma gong ma'i bzhed pa yin te/_ji skad du/
dbang gi chu bo las/_mtshan nyid dang ldan pa'i slob ma gcig nas nyi shu rtsa lnga'i bar grangs kha 
yar ba bzung bar bya'i/_kha 'cham pa dang de las lhag pa dkyil 'khor gcig tu mi bzung ste/
de skad du yang /_spyi rgyud las/_mkhas pas slob ma gcig gam gsum/_/lnga'am yang na bdun 
dag gi_/nyi shu rtsa ni lnga yi bar/_/zung du ma gyur slob ma bzung /_/de bas lhag pa'i slob ma ni/_/
yongs su bzung ba mi shes so/_/zhes gsungs pas so/_/zhes slob ma rjes 'dzin gyi cho ga'i 
skabs su bshad pa'i phyir ro/_/snyam du dogs pa'i rgol ba dag 'byung bar 'gyur ro/_/gnyis 
pa dngos lan gdab pa la gsum las/_dri ba dang po'i lan ni/_gsang ba spyi rgyud kyi dgongs 

pa ni/_slob ma rjes 'dzin dang sta gon gyi dus su/_nyer lnga man chad gyi grangs kha yar ba ji tsam 
yod pa de thabs gcig tu tshogs pa la/_rjes 'dzin dang sta gon gyi cho ga yongs su rdzogs par 
byas nas/_dbang bskur dngos gzhi'i cho ga ni slob ma re re nas bya bar gsungs pa yin te/
spyi rgyud nyid las/_blo dang ldan pas cho ga 'dis/_/slob ma rnams ni legs par bzung /_/slob 
ma re re nas bkug ste/_/gsang gtor snga ma bzhin byas la/_/zhes dang /_slob ma gcig nas 
bkug nas ni/_/cho ga bzhin du yon phul te/_/cho ga shes pas gsang gtor bya/_/zhes dang /
mkhas pas cig char slob ma gnyis/_/dbang bskur bar ni yong mi bya/_/zhes gsungs so/_/de 
yang dbang bskur dngos gzhi'i dus su/_slob ma gnyis sam bzhi dus gcig tu gral la 'dug 
tu mi rung ba ni ma yin mod/_dbang rdzas gcig nyid kyis/_slob ma gnyis la sogs pa/_dus 
cig char du dbang bskur du rung ba ni ma yin no/_/zhes shes par bya ba'i phyir du/_de nyid las/
gnyis sam/_zhes pa nas/_thams cad so so so sor bya/_/zhes pa'i bar gsungs so/_/don de 
la rjes su dpag na/_dbang de la dgos pa'i dbang gi yo byad cha gcig las med na/_slob ma 
rnams rim gyis bskur ba dang /_slob ma'i grangs dang mnyam pa'i dbang rdzas yod na/_cig char 
du dbang bskur bas chog pa lta bur mngon no/_/sta gon gyi tshe ni/_thams cad cig char du 
tshogs dgos pa yin te/_de las 'ga' zhig ma tshang na de'i skyin po bzhug pa dang*/_de yang ma 
'byor na gang ma tshang ba de'i gzugs brnyan byed du bcug nas/_sta gon gyi chos rnams byed 
dgos par gsungs pa'i phyir/_de skad du yang /_spyi rgyud nyid las/_slob ma yongs su bzung 
ba gang /_/sta gon gnas tshe med na ni/_/de yi gzugs brnyan byas nas su/_/ji skad bshad 
pa'i las rnams bya/_/slob ma yongs su bzung ba gang*/_/gal te rkyen 'ga' zhig gis ni/
der ni 'ongs par ma gyur na/_/gzhan dag de yi skyin par bzhug/ces gsungs so/_/'di yang 
rjes bzung gi slob ma dbang bskur dngos gzhi'i dus su/_gtan sleb mi srid pa zhig gi dbang 
du byas pa ni ma yin pa 'dra ste/_yin na de 'dra de'i gzugs brnyan nam/_skyin pa la sta gon 
byas pa la dgos pa med pa'i phyir/_gal te grangs tshang ba gcig pu'i phyir du yin na ni/_rjes 

bzung gi dus kyi grangs las/_gnyis dang /_bzhi dang /_drug dang /_brgyad la sogs pa ma 
tshang na skyin pa gzhug mi dgos par 'gyur ro/_/'o na skyin pa la sta gon byas pa'i dgos pa ci zhe 
na/_sta gon gyi dus su skyin pa bcug nas/_dngos gzhi'i dus su rang nyid kyis dbang blangs 
chog pa'i rgyu mtshan gyis yin te/_de las gzhan du/_skyin pa de nyid la dbang bskar ba yin na 
ni/_gzugs brnyan byas pa de la yang dbang bskur bar thal ba'i phyir dang /_rjes su ma bzung 
ba zhig la sta gon byas nas dbang bskur bar thal ba'i phyir ro/_/'di yang bya ba'i rgyud du sta 
gon gyi chos nyung ngu zhig gis chog pa'i dbang du byas pa yin nam snyam ste dpyad par bya'o/_/rnam 
par dpyod pa gnyis pa'i lan ni/_'di skad ces/_spyod pa'i rgyud kyi dbang bskur la/_/slob ma 
kha 'cham kha yar gyi/_/nges pa med mod grangs med min/_/bcu las lhag pa bkag phyir ro/_/de 
lta na yang rjes bzung gi_/slob ma'i grangs la nges pa med/_/slob dpon snying rje chen po yis/_/
tshad med bzung zhes gsungs phyir ro/_/zhes lan gdab par bya ba yin te/_rnam snang mngon 
byang las/_grangs kyi tshad 'di byas so/_/zhes pa'i de ma thag tu/_'on kyang slob dpon snying rje 
chen po ldan pas/_sems can gyi khams ma lus pa bsgral bar yi dam bca' ba kho nar bya ste/
des byang chub kyi sems kyi rgyur 'gyur bar bya ba'i phyir/_sems can tshad med pa rnams yongs 
su bzung bar bya'o/_/zhes gsungs pa'i phyir ro/_/de ltar na gzhung 'di ltar bton na bde ba 
yin te/_spyod pa'i rgyud kyi dbang bskur la/_/slob ma rjes bzung grangs nges med/_/lhag ma 
dmigs bsal mdzad pa yi/_/zhes sogs sbyar ro/_/spyi rgyud dang*/_mngon byang las/_rjes 
'dzin gyi slob ma la grangs nges yod med kyi khyad par ni/_brtags nas rjes su 'dzin pa dang /
rjes su bzung nas brtag pa'i khyad par yin par snang ngo /_/dkyil 'khor du 'jug pa tsam la 
ni brtag mi dgos par grangs med rjes su bzung bas chog pa yin te/_de nyid bsdus pa las/
dkyil 'khor chen po 'dir 'jug pa la snod du gyur pa dang ma gyur pa brtag mi 'tshal lo/_/zhes 
gsungs pas so/_/rnam par dpyod pa gsum pa'i lan ni/_gsang ba spyi rgyud du/_slob ma rjes 
'dzin gyi slob ma'i grangs la nyi shu rtsa lnga man chad kyi grangs nges mdzad pa de/_dbang gi chu bo'i 

dgongs pa yin par gdon mi za yang*/_bla ma rnams phyag len du mdzad pa de ni/_rnam snang 
mngon byang nas gsungs pa ltar/_byang chub kyi sems kyi rgyur 'gyur ba'i dgos pa khyad par 
can la dgongs nas grangs nges ma mdzad pa'am/_yang na rdul tshon gyi dkyil 'khor gcig tu 
sgrub cing mchod pa dang /_bdag nyid 'jug cing dbang blang ba'i cho ga tshar gcig las mi mdzad 
pa'i dbang du byas nas/_rjes bzung gi grangs nyer lnga las lhag pa ma bshad do/_/zhes kyang 
bsam par bya'o/_/mdor na bya spyod gnyis kar du/_slob ma dbang bskur gyi dus kyi slob ma la 
grangs nges yod par grub cing /_de'i rigs pas rnal 'byor gong ma gnyis kyi dbang bskur gyi 
slob ma la grangs nges yod pa nyid du yang grub par/_dA ri kA pa la sogs pa'i tshad ldan mang 
pos bshad par snang zhing /_dkyil chog rdo rje phreng ba las/_skal ba dang ldan na stong gi bar du 
yang bzung bar bya'o/_/zhes gsungs pa yang /_legs par brtags na/_rjes bzung gi dus 
kyi grangs bshad pa min la/_de tsam gyis dbang bskur ba'i dus kyi grangs su mi 'grub pa'i phyir 
na/_ji skad du/_blun po snying phod can gyis kyang /_/'dul ba'i cho ga rgal ma nus/_/gsang 
sngags cho ga thams cad la/_/blun po rnams kyis rang bzor spyod/_/dper na rab byung gang 
zag ni/_/gsum las mang ba 'jug mi nus/_/sngags kyi dbang bskur byed pa ni/_/grangs nges 
med par dbang bskur byed/_/'di ni rdo rje 'chang gis bkag/ces bya ba de legs par grub pa 
yin no/_/'chad tshul de las gzhan du bshad na/_/slob ma la grangs nges med par dbang ba
skur byed pa dag gis 'di skad ces rgol bar 'gyur te/_bya ba'i rgyud kyi rigs pa yis/_/rgyud 
sde gong ma'i dbang bskur gyi/_slob ma'i grangs nges 'grub 'gyur na/_/spyod pa'i rgyud kyi rigs 
pa yis/_/grangs nges med pa cis mi 'grub/_/spyi rgyud yin pas mi mtshungs na/_/kun gyi spyi 
rgyud yin par dka'/_/zhes rgol bar 'gyur ro/_/'o na rkang pa phyi ma gnyis kyis bstan pa'i 
nyes pa de khyed kyis kyang spong bar mi nus so zhe na/_kun gyi spyi rgyud ma yin kyang /_/de yi slob 
ma'i grangs nges ni/_/tshad ldan mang pos gzhan la'ang sbyar/_/rjes bzung ma gtogs dbang 
bskur gyi/_/slob ma grangs nges med do zhes/_/ston byed yod na dang du len/_/drang srong bye ba 

phrag la sogs/_/sngon gyi cho ga'i dbang du mdzad/_/ces sbyar ba yin no/_/yang skabs 'dir/
rab byung gsum las mi 'jug pa/_/dge bsnyen rab byung dge tshul rnams/_/tshogs la mi 
'chags pa yis min/_/zhu bar byed pa'i las la dgongs/_/zhes kyang sbyar ro//_//
dri ba bdun pa ni/_lha yang nyi ma shar ba na/_/nges par mchod nas gshegs dgos na/_/
sta gon dngos gzhi'i bar du yang /_/mchod nas gshegs gsol byed dgos sam/_/slob ma'i 
dbang dang slob dpon gyi/_/dbang gi bar du zhag gis ni/_/chod pa dag la'ang de dgos sam/_/
zhes pa'o/_/'di la gnyis las/_dang po la 'dri ba'i rgyu mtshan ni/_lha yang nyi ma nub pa na/_/
zhes sogs kyi rnam bshad mdzad pa po phal che ba dag/nyi ma nub pa na 'du ba dang /_nyi ma ma 
shar bar gshegs dgos pa'i lha'i mtshan gzhi ni/_dkyil 'khor la bzhugs su gsol ba'i ye 
shes kyi lha la mdzad snang ba'i rgyu mtshan gyis so/_/ma dris pa'i nyes pa ni/_'o na sta gon gyi lha 
nam mkha' la bteg nas/_dkyil 'khor bri ba'i dus su yang sta gon gyi lha gshegs dgos par 
thal ba dang*/_gal te bris zin pa'i dkyil 'khor la bzhugs pa'i lha la byed pa yin na/_rdul 
tshon gyi dkyil 'khor gang yin thams cad zhag gcig las lhag pa bzhugs su mi rung bar thal 
bar 'gyur ba dang /_nyin mo dbang bskur du mi rung bar 'gyur ro snyam pa'i dogs pa de skye bar 
'gyur ro/_/gnyis pa dngos lan gdab pa ni/_'dir lha zhes pa gang du dbang bskur ba'i 
dkyil 'khor du spyan drangs pa'i ye shes kyi lha dang /_gang gis dbang bskur byed nam mkha'i 
dkyil 'khor gyi lha lta bu la byed pa ma yin te/yin na ras bris kyi dkyil 'khor dang /
blugs sku sogs la rab tu gnas pa'i lha yang nyi ma shar ba na gshegs dgos par thal ba'i 
phyir dang /_sgrub cing mchod pa tshar gcig la nyi ma mang po thogs pa/_dpal mchog dang /_rtse 
mo rigs bsdus lta bu dang /_slob ma rnams rdo rje slob dpon du dbang paskur ba man chad kyi 
dbang tshar gcig la/_zhag mang po thogs pa de dang de dag la ha cang thal ba 'gyur pa'i phyir ro/_/
'o na ci zhe na/_rdo rje slob dpon gyis dkyil 'khor gyi khang pa'i gnas der/_dkyil 'khor gyi 
cho ga'i yan lag tu nges par spyan 'dren dgos pa ma yin zhing /_byin rlabs kyi stobs kyis/

nges par mtshan mo'i dus kho na 'du ba'i dpa' bo dang rnal 'byor ma'i lha tshogs/_rjes kyi cho 
ga'i dus kyi gtor ma la sogs pas mchod pa'i 'os su gyur pa rnams dang /_rgyal chen ris 
bzhi dang /_sum cu rtsa gsum pa'i lha la sogs pa 'dzam bu'i gling du mtshan mo kho na 'ong zhing*/
chos nyan pa sbyin pa dag byung na/_mtshan thog thag tu 'khod pa rnams la bya ba yin te/_gsang ba 
spyi rgyud las/_lha yang nyi ma nub pa na/_/phan par byed pa'i dkyil 'khor du/_/nges par byin 
gyis brlabs kyis 'du/_/ces dang /_gzhan yang gang dag gsang sngags lha/_/lha dang 'jig 
rten skyong ba dang /_/'byung po byang chub bstan gnas dang /_/sems can bstan la mngon dga' 
ba/_/zhes pa nas/_dkyil 'khor dang bcas thams cad ni/_/nye bar byon par mdzad pa'i 
rigs/_/zhes gsungs pa dang /_chos bsgrags kyi mdo las/_lha dang lha min mi'am ci yi 
dbang po dang /_/brgya byin la sogs chos kyi mchog la bya ba byas pa rnams/_/sangs rgyas 
gsung rab rab tu zhi zhing bde ba'i rgyur gyur pa/_/'di dag bshad kyi dam pa'i chos nyan phyir ni 
'dir gshegs shig_/ces gsungs pa dang /_'dul ba las/_tshes brgyad dang /_bcu bzhi dang /
bco lnga'i nub mo mtshan thog thag tu chos nyan pa sbyin par gsungs pa yin pa'i phyir/_de lta yin 
pa de'i phyir/_slob ma dbang bskar gyi cho ga dag nyi ma nub pa'i 'og tu mgo tshugs par byas 
nas/_nyi ma ma shar gong du mjug rdzogs par zin pa byas na/_mtshan mo kho na 'du ba'i dpa' 
bo dang rnal 'byor ma'i tshogs rnams mnyes par 'gyur zhing*/_gsang spyod lta ba la dbang ba'i 
lha rnams chos kyis tshim pa dang /_phan thogs pa'i dgos pa khyad par can yod do/_/des na cho 
ga de nyi ma ma shar gong du nges par zin dgos te/_nyi ma shar ba na lha de dag rang shugs kyis 
'gyes pa chos nyid yin pas/_cho ga'i mjug ma rdzogs na chos zab mo'i bar chad can du song 
zhing /_bsam pa ma rdzogs pas mi shis par 'gyur ba'i phyir ro/_/de bzhin du 'dul ba las de 
ltar gsungs pa'i don yang /_mtshan thog thag tu chos kyi gtam byas na lha rnams dga' zhing /
ji srid chos kyi gtam yod pa der gnas nas dge legs sprin par 'gyur zhing /_chos kyi gtam 
dang bral ba na gzhan du 'pho bar byed pa yin no/_/'di ni gsang sngags zab mo'i chos kyi dbang 

du byas pa yin pa'i nges pa med do//_//
dri ba brgyad pa ni/_dkyil 'khor gzhan du ma zhugs par/_/slob dpon rdo rje dril bu 
pa'i/_/dbang gi cho gas gsang sngags kyi/_/sdom pa 'thob bam mi 'thob 'dri/_/zhes pa'o/_/
'di la gnyis las/_dang po la 'dri ba'i rgyu mtshan ni/_ji skad du/_rdo rje phag mo nyid las
kyang*/_/zhes sogs kyi gzhung la rnam bshad mdzad pa po rnams kyi 'phros la brtags pa na/
phyi'i dkyil 'khor du dbang bskur ba ma thob pa la byin rlabs 'di byar mi rung ba rtags su 
bkod nas/_phag mo'i byin rlabs tsam gyis sdom pa gsum ldan byar mi rung bar bshad snang 
ba'i rgyu mtshan gyis so/_/ma dris pa'i nyes pa ni/_'o na slob dpon rdo rje dril bu pas mdzad pa'i 
dbang gi bya ba'i gzhung nas bshad pa'i dkyil 'khor gyi cho ga la brten nas dbang bskur bas 
kyang /_sdom pa gsum ldan du byar mi rung bar 'gyur te/_'khor lo sdom pa'i phyi'i dkyil 'khor 
zhig tu dbang ma bskur bar/_lus kyi dkyil 'khor du dbang bskur ba 'di byar mi rung ba ni/
bla ma dag gi phyag len la snang ba'i phyir/_'dod nus pa ma yin te/_'di la sdom bzung gi cho 
gas sdom pa rdzogs par len pa dang /_dbang bzhi mtshan nyid tshang ba yongs su rdzogs par 
bskur ba yod pa'i phyir dang /_ji skad du/_smin par byed pa'i dbang bskyar yang /_/zhes pa 
nas/_de yis sdom pa gsum ldan 'gyur/_/bya ba'i bar gyi sngags sdom gyi thob rgyur bshad pa 
thams cad tshang ba'i phyir/_gal te de 'dra de las sngags kyi sdom pa sngar med gsar du ske ba zhig_/
gang zag dbang po rab tu gyur pa la yod do/_/zhe na/_ji skad du/_deng sang gang zag rab 
'bring kun/_/rdul tshon gyi ni dkyil 'khor du/_/dbang bskur bya bar gsungs mod kyi/_/gzhan 
gyi smin byed rgyud las bkag_/ces bshad pa dang 'gal lo snyam pa'i dogs pa 'di 'byung ngo /_/
gnyis pa dngos lan gdab pa ni/_slob dpon rdo rje dril bu pa'i lugs kyi lus dkyil gyi dbang 
gi cho ga de/_gang la byar rung ba'i snod kyi gdul bya de la ltos nas/_smin byed kyi dbang dang /
sdom pa gsum ldan du bya ba'i cho gar 'chad dgos pa yin te/_de der rung ba slob dpon de nyid 
kyis bshad cing/_rje btsun bsod nams rtse mo'i zhabs kyis kyang de ltar du bkral ba'i phyir/

ji ltar zhe na/_ji skad du/_rtsa ba'i gzhung de nyid las/_dbang bskur dkyil 'khor sngon 'gro 
bar/_/rdo rje 'chang gis bshad pa ste/_/'on kyang dkyil 'khor de'i rang bzhin/_/ci yin da 
ni 'di ltar bshad/_/ri mor gnas pa'i las dang ni/_/thig las tshon bkye'i rim pa bstan/_/
'gro ba 'di nyid rang bzhin gyis/_/grub pa'i dkyil 'khor gnyis med pa'o/_/bcos ma gnyis 
kyi ngo bo gang /_/de ni gdul bya'i dbang las 'dod/_/mkhas pa'i bsgrub bya de min te/_/yang 
dag don mthong grol phyir ro/_/zhes gsungs la/_/de'i don ni/_slob dpon 'di'i lugs 
kyis/_smin byed kyi dbang dang*/_grol byed kyi lam gnyis las/_dang po ni/_lus kyi dkyil 
'khor du dbang bskur ba 'di yin la/_gnyis pa ni/_dbang des smin par byas pa'i slob ma la/
grol bar bya ba'i lam rim pa lnga bstan par bya ba yin te/_gzhung de nyid las/_dbang bskur 
bzhi po bstan rnams kyis/_/gal te brtul zhugs can dbang bskur/_/bsam med chos ni thob 
phyir te/_/zhes gsungs pas so/_/'o na dbang de dkyil 'khor gang du bskur ba yin snyam pa 
la/_dkyil 'khor la rnam pa gsum du phye nas/_dbang chog 'di'i snod du gyur pa'i slob ma de 
ni/_bcos ma gnyis kyi dkyil 'khor du dbang bskur bar bya ba ma yin te/_slob ma de ni 
mkhas pa'i rang bzhin can yin pas/_rang bzhin gyis grub pa'i dkyil 'khor mthong nas/
der dbang bskur ba tsam gyis grol ba'i phyir/_zhes 'chad pa ni/_bcos ma gnyis kyi ngo bo 
gang*/_/zhes sogs so/_/gal te dbang 'di'i sngon rol du bcos ma gnyis po gang rung du 
dbang bskur dgos pa yin na/_de skad ces gsung pa'i skabs med do/_/de lta na'ang /_deng 
sang gi rdo rje slob dpon rnams kyis ni/_slob ma mkhas pa'i rang bzhin can yin min dang /
rang bzhin gyis grub pa'i dkyil 'khor bstan pa la/_yid ches pa'i shes rab dang ldan mi ldan 
brtag par dka' ba'i rgyu mtshan gyis/_'khor lo sdom pa'i dbang don du gnyer ba la/_thog ma
nas cho ga 'dis dbang mi bskur bar/_bcos ma gnyis po gang rung du dbang bskur te/_rim 
gyis bkri bar byas na 'phar 'bub chung ba la dgongs nas/_bla ma dag gis phyag len de ltar 
du mdzad par snang gi_/grub chen dril bu pa'i zhabs kyi gzhung de nyid kyi dgongs pa ni/_kyai rdo rje 

man ngag lugs kyi 'chad srol ltar phyi'i dkyil 'khor du dbang bskur ba sngon du ma song bar/
lus kyi dkyil 'khor du dbang bskur ba mi rung ngo /_/zhes 'chad pa ni gtan ma yin no//_//
dri ba dgu pa ni/_rdul tshon min par smin byed kyi/_/dbang bskur deng sang mi rung na/_/
'khor lo sdom pa'i ras bris kyi/_/dkyil 'khor dag tu dbang bskur nas/_/phag mo'i byin 
rlabs mdzad 'di ci/_/zhes pa'o/_/'di la gnyis las/_dang po la 'dri ba'i rgyu mtshan ni/
gzhung du/_gzhan gyi smin byed rgyud las bkag_/zhes dang /_de'i rnam bshad mdzad pa/_ku mA 
ras ni/_rdul tshon las gzhan gyi smin byed mngon brjod bla ma las bkag ces gsungs pa dang*/
yang gzhan dag gis ni/_ras bris kyang rdul tshon gyi nang du bsdus nas 'chad pa dang /_yang 
gzhan dag ni/_rdul tshon dang ras bris gang rung las gzhan pa'i smin byed rgyud las bkag/ces 
gsungs par snang ba'i rgyu mtshan gyis so/_/ma dris na skyon yod pa ni/_spyir ras bris kyi dkyil
'khor du dbang bskur ba smin byed du mi rung ba dang /_khyad par mngon brjod las bkag pa 
yin na/_ji skad du/_bcos ma gnyis kyi ngo bo gang /_/de ni gdul bya'i dbang las 'dod/_/
ces ras bris su dbang bskur ba/_gdul bya dbang po rtul po'i smin byed du gsungs pa dang /
don de yang he ru ka mngon par 'byung ba'i rgyud las/_bstan pa yin no/_/zhes slob dpon snga 
ma rnams 'chad pa dang 'gal lo snyam pa dang /_der ma zad/_kye+e rdo rje'i dbang gi chu bo las/
ji skad du/_spyir dkyil 'khor bris sku la rten pa'i lugs dang /_rdul tshon gyi bri ba'i lugs 
gnyis las/_bris sku la brten pa'i lugs ni/_de'i nyin mo ji ltar bde bar gnas te/_lha'i 
dkyil 'khor sgom pa la sogs pas dus 'da' bar bya'o/_/ras bris kyi dkyil 'khor la 
brten pa'i lugs 'di ni/_bde mchog a b+hi dA na las gsungs pa la brten te/_slob dpon 
rdo rje dril bu pa dang*/_slob dpon dga' rab rdo rje la sogs pas gsungs la/_deng sang rgya 
gar gyi yul na yang /_cho ga phal cher 'di la byed do/_/bla ma gong ma rnams kyang skabs su phyag 
len 'di la mdzad pas/_lugs 'di ha cang legs pa yin no/_/zhes gsungs pa dang /_yang 
ras bris la yang /_kha cig gis/_chu tshon gyi dkyil 'khor zhes pa'i ming gis btags nas/

de dang rdul tshon gyi dkyil 'khor gang rung ma yin par/_smin byed kyi dbang bskur ba mi rung 
ngo /_/zhes 'chad pa dag snang ba de lta na/_blo slongs kyi dkyil 'khor gzhal med khang du grub 
zin pa dag tu yang /_smin byed kyi dbang bskur mi rung bar 'gyur la/_de yang 'dod na/
'jam dbyangs grags pas/_drang srong bye ba phrag phyed dang bzhi la/_dus kyi 'khor lo'i gzhal 
med khang par smin byed kyi dbang bskur bar gsungs shing /_rigs ldan gyi rgyal po phyi ma rnams 
kyis kyang /_de nyid du dbang bskur bar 'chad dgos pa dang 'gal ba'i phyir ro/_/gal te de 
dag ni bshad pa'i rnam grangs tsam yin gyi/_deng sang lag len du bya ba ma yin no snyam na/_ji 
skad du/_dbang bskur thob cing dam tshig ldan/_/de la byin rlabs bya zhes gsungs/_/zhes 
pa'i don/_deng sang yang bla ma dam pa rnams kyis phyag len du mdzad pa na/_dbang bskur ba 
thob ma myong ba'i slob ma zhig la/_'khor lo bde mchog lU hi pa'i ras bris kyi dkyil 'khor du 
dbang bskur nas/_nA ro mkha' spyod kyi byin brlabs mdzad pa 'di yang ma dag par 'gyur ro/_/
zhes pa'i dogs pa dag 'byung ngo /_/gnyis pa dngos lan gdab pa ni/_ji skad du/_gzhan gyi 
smin byed rgyud las bkag_/ces pa/_'chad tshul gnyis kyis bshad par bya ba las/_dang po ni/
gzhan zhes pa rdul tshon las gzhan la bya ba ma yin te/_phag mo'i byin rlabs dang /_sprul pa'i 
dkyil 'khor dang /_ting nge 'dzin dang /_gtor ma'i dbang bskur sogs la 'chad par skabs 
stobs kyis shes pa'i phyir/_de skad du yang /_phyogs bcu'i sangs rgyas la 'phrin du zhu ba las/
kha cig phag mo'i byin rlabs dang /_/ting nge 'dzin gyi dbang bskur dang /_/gtor ma'i dbang 
bskur la sogs pa/_/brdzun mas sbyar ba'i cho ga la/_/blun po 'jug pa smos ci dgos/_/sde 
snod 'dzin par rlom pa yi/_/snying med rnams kyang 'di la dad/_/gal te 'di 'dra chos yin na/_/
de las chos min gang zhig lags/_/zhes gsungs so/_/yang kha cig/rdul tshon las gzhan gyi 
smin byed rgyud las bkag pa'i shes byed du/_dam pa dang po'i sangs rgyas las/_/dbang bskur 
bdun po 'di dag ni/_/dkyil 'khor bzhengs la sbyin par bya/_/zhes pa'i 'grel par/_nA ro 
pas/_dbang bskur ba bdun po 'di rnams rdul tshon gyi dkyil 'khor rnam par spangs nas/
[21]

gzhan ras bris la sogs pa'i dkyil 'khor du sbyin par bya ba ma yin no/_/zhes gsungs pas 
so/_/zhes 'chad pa dag yod kyang /_dpyis phyin pa ni ma yin te/_dus kyi 'khor lo'i chos skad 
la/_'jig rten pa'i dngos grub kyi slad du/_rdul tshon gyi dkyil 'khor du dbang bskur ba dang /
'jig rten las 'das pa'i dngos grub kyi don du mchog gi dkyil 'khor gsum du dbang bskur 
ba zhes bya ba'i tha snyad gnyis mdzad nas/_phyi ma gtso bo yin zhing /_'di la rdul tshon gyi dkyil 
'khor 'bri ba med par bshad pas so/_/de skad du yang /_'grel chen las/_don dam pa'i 
bden pas rdul tshon gyi dkyil 'khor 'bri ba med de/_bcom ldan 'das kyis bkag pa'i phyir 
ro/_/de bzhin du/_dang po'i sangs rgyas las/_bcom ldan 'das kyis gsungs pa/_rdo rje'i 
thig rnams gdab pa dang /_/rdul tshon dag kyang gdab pa ni/_/mi bya sngags kyi de nyid kyis/_/
byed na byang chub thob par dka'/_/zhes dang*/_'dir ye shes sgrub pa'i slad du/_mchog gi 
dkyil 'khor gsum bcom ldan 'das kyis gsungs pa 'di lta ste/_lus kyi dbang po b+ha ga 
sems/_/sku gsung thugs kyi rdo rje yi/_/dkyil 'khor rnam pa gsum du 'gyur/_/gzhan pa 
tshon lnga ldan pas min/_/zhes gsungs pa yin la/_de'i tshe na/_lugs de la 'jig rten las 
'das pa'i sngon rol du/_byis pa 'jug pa'i dbang bdun sngon du 'gro dgos pa dang mi dgos 
pa ni rtsod pa'i gzhir snang mod/_de lta na'ang /_'jig rten las 'das pa'i dbang du bshad pa 
de dang de dgaslob ma smin byed kyi dbang du ni nges par 'dod dgos te/_lugs de'i dbang gi 
gtso bo yin pa'i phyir/_'chad tshul gnyis pa ni/_gzhan gyi smin byed rgyud las bkag/ces 
pa'i don 'di ltar bshad par bya ste/_deng sang gang zag rab 'bring kun/_/rdul tshon gyi ni 
dkyil 'khor du/_/dbang bskur bya bar gsungs mod kyi/_/sprul pa'i dkyil 'khor la sogs 
pa/_/gzhan gyi smin byed rgyud las bkag_/ces bton na snga ma'i 'phros dang 'grig par 'gyur 
ro/_/mdor na/_lus dkyil dang /_ras bris dang /_gzhal med khang par dbang bskur ba 
dang /_tshom bu'i dkyil 'khor du dbang bskur ba rnams ni dmigs bsal gyi bshad pa yin gyi/
spyir btang du slob ma smin byed kyi dbang ni rdul tshon gyi dkyil 'khor nyid du bskur dgos pa 

yin te/_rgyud sde kun las de ltar gsungs pa'i phyir dang /_ji skad du/_'dul ba las/_cho 
ga btsan po dag yod na/_bag yangs su bya ba la brten par mi bya'o/_/zhes bshad pa dang cha 
mthun par/_spyir btang sgrub pa'i nus pa yod bzhin du/_dmigs bsal la brten par mi 
rigs pa'i phyir dang*/_so so skye bo'i rdo rje slob dpon slob ma'i sems rgyud mi rtogs pa rnams 
kyis/_skal dman rim gyis 'jug pa'i tshul la brten dgos pa'i phyir ro//_//
dri ba bcu pa ni/_smin byed min pa'i dbang bskur las/_/sdom gsum thob pa yod dam 
med/_/med na de las gang zhig thob/_/yod na de yang smin byed du/_/ thal bar 'gyur ba ma 
yin nam/_/des na smin byed ma yin pa'i/_/dbang bskur bzhed dam mi bzhed 'dri/_/zhes 
pa'o/_/'di la gnyis las/_dang po la 'dri ba'i rgyu mtshan ni/_rten de la sngags kyi sdom pa 
sngar med gsar du 'thob byed kyi dbang zhig yin na/_smin byed kyi dbang yin pas khyab pa lta bu 
zhig ni/_ji skad du/_smin par byed pa'i dbang bskur yang /_/zhes pa nas/_gsum ldan 
'gyur/_zhes pa'i bar gyis bstan pa lta bur 'chad pa'i rgyu mtshan gyis so/_/ma dris pa'i nyes 
pa ni/_'o na bla med kyi sngags sdom thob la ma nyams pa'i sngags pas/_rgyud sde 'og ma'i 
dbang bskur gsar du thob pa'i tshe na dang*/_de bzhin du 'og ma'i sngags sdom la gnas pas/
gong ma'i dbang thob pa dang /_pha rgyud kyi sngags sdom la gnas pas/_ma rgyud kyi dbang gsar 
du blangs pa'i tshe na/_sngags sdom gsar pa zhig thob rgyu yod dam med/_med na ni/_de 'dra 
des slob ma la phyis thob pa'i rgyud sde de dang de dag gi dbang bskur kyang /_slob mas de dang 
de'i sdom pa mi thob pa nyid du thal bar 'gyur te/_slob dpon rang la de dang de'i sdom pa med 
pa'i phyir ro/_/thob pa yod na/_dgyes pa rdo rje'i sdom pa yongs su rdzogs pa thob la ma nyams 
pa'i sngags pas/_gsang ba 'dus pa'i rdul tshon gyi dkyil 'khor du dbang bskur yongs su 
rdzogs par thob pa'i dus kyi dbang de chos can/_slob ma smin byed kyi dbang du thal/_rang 
'bras sngags kyi sdom pa sngar med gsar du 'thob byed kyi dbang yin pa'i phyir/_snyam pa la 
sogs pa'i dogs pa mang po dag 'byung bar 'gyur ro/_/gnyis pa dngos lan gdab pa ni/

spyir dbang la gnyis te/_rnal 'byor pa rang nyid la dgos pa'i dbang dang /_gzhan rjes su 
'dzin pa'i dbang gnyis/_dang po la/_ma smin pa smin par byed pa'i dbang dang /_smin zin 
gong du 'phel bar byed pa'i dbang dang /_smin zin nyams pa phyir 'chos par byed pa'i dbang 
rnams so/_/dang po la gsum ste/_spyir gsang sngags kyis ma smin pa smin par byed pa dang*/
bye brag tu rgyud sde de dang de'i cho gas ma smin pa smin par byed pa'i dbang dang*/_rgyud sde gcig 
kyang nang tshan so so'i cho gas ma smin pa smin par byed pa'i dbang rnams so/_/dang po ni/_tshe 'dir 
sngags la 'jug ma myong ba'i gang zag gis thog mar blangs pa'i dbang lta bu'o//gnyis pa ni/
rgyud sde 'og ma 'og ma'i dbang gis smin nas/_gong ma gong ma'i dbang len pa lta bu'o/_/gsum 
pa ni/_pha rgyud kyi dbang gis smin nas ma rgyud kyi dbang len pa lta bu'o/_/yang gnyis pa ni/
dus su dbang gang thob pa de nyid/_lam dus su slob dpon gzhan las sam/_bdag 'jug gi 
tshul du len pa lta bu'o/_/gsum pa ni/_rtsa ba'i ltung ba byung nas slar gso ba'i don du/_slob 
dpon las sam bdag nyid kyis dkyil 'khor du zhugs nas dbang len pa lta bu'o/_/yang 
gnyis pa ni/_gong ma'i sdom pa la gnas nas/_'og ma'i dbang len pa lta bu dang /_zab mi 
zab kyi khyad par med pa'i dbang du ma len par byed pa lta bu'o/_/de lta bas na/_smin byed kyi 
dbang zhes pa tsam dang /_ma smin pa smin par byed pa'i dbang zhes pa'i tha snyad 'di ni/_spyi ming 
bye brag la sbyar ba yin te/_tshe de la gsang sngags bla med kyi sgor 'jug ma myong ba'i gang zag 
zhig_/dgyes pa rdo rje lta bu'i rdul tshon gyi dkyil 'khor du dbang bskur ba'i cho ga la/_smin 
byed kyi dbang zhes 'dod rgyal thog mar brda sbyar ba'i phyir/[ — ]des na smin byed kyi dbang zhes 
pa'i sgra bshad du yod pa ni dbang bskur phal che ba dag yin kyang /_'jug pa ni bshad ma thag 
pa gcig pu de tsam mo/_/zhes bya ba yin no//_//
dri ba bcu gcig pa ni/_rgyud sde 'og ma gsum po la/_/dbang bzhi rim gnyis mi rung 
na/_/rgyud sde gong ma'i rgya bkab nas/_/rung bar 'chad pa 'di ci zhig_/ces pa'o/_/'di la 
'dri ba'i rgyu mtshan ni/_/ji skad du/_bya spyod rnal 'byor rgyud gsum kar/_/dbang bzhi dang ni 

rim gnyis med/_/gal te yod na de dag kyang /_/rnal 'byor chen po nyid du 'gyur/_/zhes 
gsungs pa'i rgyu mtshan gyis so/_/gnyis pa ni/_'o na nyes pa so na 'dug ste/_ji skad du/
bdag skyed sgrub thabs yod pa ni/_/rnal 'byor rgyud kyi rjes 'brangs nas/_/de yi lugs 
bzhin mdzad pa yin/_/zhes gsungs pa'i don/_rgyud sde 'og ma gsum ka rnal 'byor bla med 
kyi rgyud ltar bkral ba zhes bya ba'i tha snyad cig_/bla ma gong ma dag bzhed kyin 'dug pa'i phyir 
snyam pa'o/_/de'i dngos lan ni/_rgyud sde 'og ma gsum gyi rang rkang la dbang bzhi dang rim 
gnyis med pa'i don no/_/zhes zer ba las 'os med do//_//
dri ba bcu gnyis pa ni/_bshad ma thag pa'i las la 'phros nas/_'di skad ces/_rdo rje 
theg pa'i lam zhugs nas/_/smin grol gnyis la 'bad dgos shing /_/smin grol rim gnyis 
la bzhed na/_/rgyud sde 'og ma'i rang rkang las/_/sangs rgyas sgrub pa ji ltar bya/_/de la'ang 
rim gnyis bzhed dam ci/_/'di la 'dri ba'i rgyu mtshan ni lan gong ma de nyid do/_/nyes pa ni/
rgyud sde 'og ma gnyis kyi rang rkang la smin grol gnyis bzhed par thal/_de'i rang rkang la rdo rje 
theg pa rang lugs kyi sangs rgyas sgrub pa'i thabs zhig yod pa'i phyir/_de'i khyab pa ni/_rdo rje 
theg pa'i lam zhugs te/_/zhes sogs kyi 'phros las shes so snyam du dogs par 'gyur ro/_/
de'i dngos lan ni/_gsum po rang rkang la dbang dang rim gnyis med kyang /_de'i sangs rgyas 
sgrub pa'i thabs ni/_rang rang gi gzhung las 'byung ba bzhin du/_rje 'bangs lta bu dang /
grogs po lta bu'i tshul gyis dngos grub len pa sogs/_rang rang gi gzhung bzhin du byas pas 
'grub bo/_/zhes zer ba las 'os med do/_/de la 'phros nas//_//
dri ba bcu gsum pa ni/_rang rang gzhung bzhin byas chog na/_/dbang dang rim gnyis mi 
ldan pas/_/rdo rje theg pa'i bstan pa min/_/zhes sogs gsungs pa ci la dgongs/_/zhes 
pa'o/_/'di la 'dri ba'i rgyu mtshan ni lan gong ma nyid du'o/_/ma dris pa'i nyes pa ni/_de ltar 
yin pa 'o na/_lung de nyid dang /_gzhan yang ji skad du/_gal te gsang sngags sgom 'dod na/_/
nor ba med pa'i dbang bzhi long /_/'khrul pa med pa'i rim gnyis bsgoms/_/zhes pa dang*/

rgyud sde rnams kyi gsang tshig mchog_/'di nyid yin par shes par bya/_/zhes gsungs pa dang 
'gal lo snyam pa'i dogs pa 'di 'byung ngo*/_/'di'i lan la/_bstan bcos 'di'i rnam bshad 
mdzad pa la la dag_/rgyud sde 'og ma gsum gyi rang rkang la dbang bzhi med kyang rim pa gnyis 
yod do/_/zhes gsungs pa de dag ni/_tshad ldan gyi gzhung lugs dang 'gal bas/_khas blang 
bar bya ba ma yin no/_/dngos lan gdab pa ni/_dbang dang rim gnyis mi ldan pas/_/rdo rje theg 
pa'i bstan pa min/_/zhes pa ni/_spyi khyab 'dzin pa ma yin gyi/_'o na ci zhe na/_dbang ma thob 
par brda bzhi tsam la brten nas/_thabs lam sgom par 'dod pa'i chos pa'i gzugs brnyan gyi 
tshogs shin tu mang ba de dag la gsungs pa yin la/_de'i khyab pa ni tshad mas grub par ma zad/
khas len pa yin te/_rgyud sde 'og ma gsum gyi gsang sngags par ni khong rang gis kyang mi 
'dod pa'i phyir ro/_/sngags la zhugs nas sangs rgyas sgrub par 'dod na/_dbang bzhi dang 
rim gnyis sgom dgos so zhes yang yang gsungs pa de/_rgyud sde 'og ma'i rang rkang la de dag 
yod par ston pa ni ma yin gyi/_sngags la brten nas sangs rgyas sgrub par 'dod na/_gsang 
sngags bla med kyi lugs bzhin byed pa ni mchog tu gyur pa yin te/_sngags lugs kyi sangs 
rgyas sgrub pa'i thabs bla na med pa ni de las 'byung ba'i phyir/_zhes bya ba'i don to//_//
dri ba bcu gsum pa ni/_dbang bskur sems bskyed ma thob kyang /_/don yod zhags 
sogs sgrub rung na/_/do kor pa yi dris lan las/_/rnam rgyal don yod zhags sogs la/_/
sems bskyed thob nas sbyong dgos par/_/gsungs pa'i dgongs pa gang yin btsal/_/zhes 
pa'o/_/'di la 'dri ba'i rgyu mtshan ni/_gzhung 'dir 'byung ba dang*/_dris lan der 'byung ba 
gnyis cung zad ma mthun pa'i rgyu mtshan gyis so/_/ma dris pa'i nyes pa ni/_bstan bcos 'di 
'chad par khas 'che ba dag_/bka' dang bstan bcos tshad ldan la mi rtog par/_rje btsun 'di 
nyid kyis mdzad pa'i dris lan dang /_gzhung phran dag gtso che bar khas blangs nas/_dag ma 
dag gi rtog dpyod tsam yang mi gtong bar/_dris lan na yod pa yin zhes ngo sor byed pa dag 
snang la/_de yang tshad ldan gyi gzhung dang mthun na ci dgar blangs pas chog kyang /_yi ge ma 

dag pa dang*/_gzhan gyis bcug pa'i mtshams sbyor sogs la ma brtags pa'i nyes pa ci rigs 
su 'byung ngo /_/'di ni mtshon pa tsam ste/_gzhan yang rgya cher shes dgos so/_/dngos lan ni/
gzhung 'di nyid nas 'byung ba dag pa yin te/_spyir bya ba'i rgyud la rigs gsum las/_pad+ma'i 
rigs kyi nyams len 'ga' zhig ni/_sems bskyed ma thob pa la yang byar rung ba dang /_rdo 
rje'i rigs kyi phrin las 'ga' zhig ni/_dbang bskur ma thob kyang /_'jug pa sems bskyed
thob par byar rung ba dang /_de bzhin gshegs pa'i rigs kyi sngags dang sgrub pa rnams ni/
dbang bskur ma thob pa la byar mi rung bar/_rang rang gi gzhung las gsal bas so/_/yang na/
dris lan gyi dgongs pa smon sems dang /_'dir sems bskyed ma thob kyang zhes pa/_'jug 
'gro yin pa'i phyir dang /_gzhung 'dir/_'jug pa sems bskyed thob nas ni/_/zhes pa'i 
'phros las shes pa'i phyir ro//_//
dri ba bcu bzhi pa ni/_bya spyod rnal 'byor rgyud gsum gyi/_/sgom chen gang de pha rol du/_/
phyin pa'i sgom chen du bzhed dam/_/zhes pa'o/_/'di la 'dri ba'i rgyu mtshan ni/_rim pa gnyis 
po mi sgom pa'i/_/sgom chen bzang yang pha rol du/_/phyin pa'i sgom chen las ma 'das/_/zhes 
dang /_bya spyod rnal 'byor rgyud gsum kar/_/dbang bzhi dang ni rim gnyis med/_/ces 
gsungs pa gnyis 'gal ba lta bur snang ba'i rgyu mtshan gyis so/_/ma dris pa'i nyes pa ni/_ji 
skad du/_des na rgyud sde bzhi po yi/_/dbang dang lam gyi dbye ba la/_/mi 'dra'i dbye ba rnam bzhi 
yod/_/rang rang cho ga bzhin byas na/_/de nas gsungs pa'i dngos grub 'byung /_/zhes bshad 
pas/_rgyud sde 'og ma gsum gyi lam rang rang gi gzhung nas bshad pa bzhin nyams su len pa'i 
sgom chen pa de chos can/_pha rol tu phyin pa'i sgom chen las ma 'das par thal/_rim pa 
gnyis po mi sgom pa'i sgom chen yin pa'i phyir/_zhes dogs par 'gyur ro/_/dngos lan gdab 
pa ni/_rim pa gnyis po mi sgom pa'i/_/sgom chen bzang yang*/_zhes sogs ni spyi khyab 'dzin 
pa ma yin gyi/_phyogs snga ma khas len gyi sgom chen par khas 'che ba dag gzhir gzhag nas/
sgos khyab bzung ba yin te/_de 'dra'i sgom chen pa de la rigs gnyis snang ba las/_gcig ni/

sngags lam du gtan ma zhugs par phyag rgya chen po sgom zer ba dang /_cig shos ni/_dbang ma 
thob par byin rlabs tsam la brten nas/_nA ro'i chos drug nyams su len par byed pa dag ste/
sgom chen gyi rigs gnyis po de ni/_tsa ri dang ti se la sogs pa'i gnas chen rnams skor ba na/
rtsa mdud grol nas rtogs pa khyad par can rgyud la skye ba yin no/_/zhes zer/_de 'dra'i sgom chen 
de dag chos can/_pha rol tu phyin pa'i sgom chen du thal/_chos 'di pa dag gi sgom chen gang zhig_/
gsang sngags lugs kyi sgom chen ma yin pa'i phyir/_rtags phyi ma khas blangs te/_phyag rgya chen po 
sgom par khas blangs pas/_rgyud sde 'og ma'i sgom chen du ni mi rung /dang /_thabs lam sgom pa
dbang ma thob cing /_thob kyang rim pa gnyis mi sgom pas/_bla med kyi sgom chen du mi rung ba'i 
phyir/_'dod na/_yul chen bskor ba'i nang du rtsa mdud grol pa'i bshad pa/_phar phyin theg 
pa nas bshad pa med pas bsal lo/_/zhes bya ba'i don to//_//
dri ba bcu bzhi pa ni/_phar phyin theg pas 'tshang rgya ba/_/sngags kyi theg pa'i nye lam la/_/
ltos par bzhed na 'di nyid las/_/gal te 'di bzhin sgrub 'dod na/_/gtum mo la sogs 
thabs lam bral/_/phyag rgya chen po'i tha snyad med/_/ces sogs gsungs pa ci la dgongs/_/mi 
ltos na ni bdag med ma'i/_/bstod pa'i 'grel par gsungs de ci/_/zhes pa'o/_/'di la 'dri 
ba'i bsam pa dang /_dngos lan gdab pa'o/_/dang po la gnyis las/_'dri ba'i rgyu mtshan ni/
ji skad du/_rdzogs pa'i sangs rgyas lam po che/_/rtsod pa kun las grol ba'i chos/_/mkhas pa 
rnams kyis gus pas bsten/_/gal te 'di bzhin sgrub 'dod na/_/rdo rje phag mo'i byin rlabs 
med/_/lhan skyes la sogs 'dir mi sgom/_/gtum mo la sogs thabs lam bral/_/phyag rgya 
chen po'i tha snyad med/_/ces pa nas/_rdzogs pa'i sangs rgyas thob par gsungs/_/zhes pa'i 
bar gyi dngos bstan la/_/phar phyin theg pa rkyang pas rdzogs pa'i sangs rgyas thob par bshad pa 
lta bu cig 'dug pa'i rgyu mtshan gyis so/_/ma dris pa'i nyes pa ni/_'o na sngags kyi nye lam la ma 
ltos par/_phar phyin theg pa rkyang pas sangs rgyas 'thob bam mi 'thob/_mi 'thob na bstan 
bcos 'di'i dngos bstan dang 'gal/_'thob na rje btsun 'di nyid kyis mdzad pa'i bdag med 

ma'i bstod 'grel du/_rgyu la khyad par yod na 'bras bu la khyad par 'byung bar rigs te/_ko 
TA pa dang sa lu bzhin no/_/zhes dang /_'o mas bcus pa'i kyu ru ra dang /_chus bcus pa'i kyu ru 
ra dper gzhag nas/_theg pa chen po'i tshul gnyis kyi sangs rgyas gnyis la bzang ngan gyi khyad 
par yod par bshad pa dang 'gal lo/_/snyam du dogs pa 'di 'byung bar 'gyur ro/_/dngos lan 
gdab pa la gnyis te/_rang gi lan dang /_yongs su grags pa gzhan gyi lan no/_/dang po ni/
bstan bcos 'dir dngos bstan la bshad pa de ni/_phar phyin theg pa'i rang lugs la gnas 
pa'i dbang du mdzad nas bshad pa yin te/_lugs der ni/_sa bcu pa'i rgyun gyi tha ma'i ye 
shes kyis gzhom par mi nus pa'i spang bya mi srid pa'i phyir ro/_/bdag med ma'i bstod 'grel du 
gsungs pa de ni/_tshul chen gyi lugs la gnas nas gsungs pa yin te/_lugs de la ni/
sa bcu rgyun gyi tha ma'i ye shes kyis gzhom par mi nus pa'i spang bya zhig srid pa'i phyir/_de gang 
zhe na/_'pho ba'i bag chags so/_/de spong byed kyi gnyen po ci zhe na/_bde ba chen po'i ye shes 
so/_/de 'thob byed kyi rgyu ni sngags kyi nye rgyu zhes yongs su grags pa de nyid do/_/de las de 
'byung ba'i tshul ni/_bum dbang gi bsgom bya bskyed pa'i rim pa legs par sbyangs pa'i rten la/
gsang dbang gi sgom bya rang byin gyis rlabs pa'i rim pa byang chub par byas nas/_dbang gsum 
pa'i nyams su blang bya las kyi dang /_ye shes kyi phyag rgya dang*/_phyag rgya chen po ste/_rnam pa 
gsum la rim gyis goms par byas pas/_mtshon byed kyi dpe dang /_mtshon bya don gyi rim 
pas bde chen gyi ye shes 'dren par byed do/_/ye shes des phar phyin theg pa la grags pa'i sa 
bcu rgyun mtha'i mjug thogs su/_sngags kyi theg pa'i gzhung nas bshad pa'i thun mong ma yin 
pa'i spang bya 'pho ba'i bag chags zhes bya ba de yang dag par bcom nas/_yan lag bdun ldan 
gyi longs spyod rdzogs pa'i sku mngon du byas pa'i sa de la ni/_bcu gsum rdo rje 'dzin pa'i sa 
zhes brjod do/_/gnyis pa ni/_gzhan dag na re/_phar phyin theg pa nas bshad pa'i sangs 
rgyas kyi sa ni/_bcu gcig kun tu 'od kyi sa yin la/_de ni phar phyin theg pa rang rkang gi lam 
gyis thob par nus pas sngags kyi nye lam la mi ltos la/_de ni sangs rgyas su btags kyang /

mtshan nyid pa ma yin te/_bsam gyis mi khyab pa'i gnas ma thob pa'i phyir/_des na sangs 
rgyas mtshan nyid pa ni sa bcu gsum pa la gnas pa de'o/_/de ni sngags kyi nye lam la nges par 
ltos pa yin te/_ji skad du/_sam+bu Ta las/_gang dag bsam gyis mi khyab pa'i gnas ma thob 
pa de ni de bzhin gshegs pa ste/_mtshan gzhi mtshon par byed pa ni rdo rje sems dpa' yang dag 
pa'o/_/zhes gsungs pas so/_/zhes 'chad par byed do//_//
dri ba bco lnga pa ni/_bcu gcig kun tu 'od kyi sa/_/de la mi ltos bcu gsum pa/_/sngags 
la ltos par bzhed ce na/_/kun tu 'od sa bcu gcig pa/_/yin par sngags gzhung gang las 
gsungs/_/zhes pa'o/_/'di la 'dri ba'i rgyu mtshan ni/_gong de ma thag pa'i dri ba de'i lan 
gzhan la grags pa de nyid do/_/ma dris pa'i nyes pa ni/_deng sang 'di na sngags kyi theg pa'i 
zhal 'dzin par byed pa dag gi bsam pa la/_phar phyin pas sangs rgyas kyi sar gzhag pa'i bcu 
gcig kun tu 'od de/_sngags kyi theg pas lam bgrod pa'i tshe slob lam du byas nas/_de'i 
steng du yang slob pa'i lam gyi dbang du byas pa'i sa phyed dang gnyis bsnan nas/_phyed lhag ma de 
sangs rgyas kyi sar 'jog pa de/_rgyud dang rgya gzhung gi dgongs pa yin no snyam du sems par 
byed do/_/de ni rigs pa ma yin te/_sgrub byed med pa dang /_gnod byed yod pa'i phyir ro/_/
dang po ni/_bod kyi gsang snying 'chad pa dag/ji skad du/_bcu gcig kun tu 'od kyi sa/_/bcu 
gnyis ma chags pad+ma'i sa/_/bcu gsum rdo rje 'dzin pa'i sa/_/zhes zer ba de ni 'dir khungs 
su mi rung shing /_gzhan khungs thub kyi lung yod na ston par rigs pa'i phyir ro/_/bde mchog 
las sa bcu gcig pa'i ming la dpe med pa zhes gsungs zhing /_bdag med ma'i bstod 'grel 
du yang de nyid bshad la/_gzhan rgyud sde dag tu sa bcu gnyis dang /_bcu drug dang /_nyi shu rtsa 
lhag pa la sogs pa'i bshad pa byung ba'i tshe/_kun tu 'od kyi sa'i ming zhig byung yang /_de 'dra 
de mtshan nyid theg pa'i lugs kyi sa bcu gcig pa der byas nas/_bcu gsum pa la rdo rje 'dzin
pa'i sar bshad pa gcig dgos rgyu yin pa la de 'dra ma byung ba'i phyir/_gnyis pa ni/_phar phyin 
theg pa nas kun tu 'od kyi sa la gnas pa'i sangs rgyas des/_spang bya ma lus par spangs shing /

thob bya ma lus pa thob pas khyad par du byas pa zhig bshad pa de/_sgra ji bzhin pa ma yin pa'i 
dgongs pa can du 'chad dgos la/_de lta na/_dgongs gzhi/_dgos pa/_dngos la gnod 
byed gsum gyi sgo nas 'chad dgos pa las/_de yang rigs pa ma yin te/_dngos la gnod 
byed kyi tshad ma ni sus kyang bshad pa med pa'i phyir ro/_/yod na pha rol tu phyin pa'i theg pa pas 
sa bcu gcig pa la gnas par 'dod pa'i sangs rgyas de'i mtshan gzhi gang yin/_ston pa thub 
pa'i dbang po'o/_/zhe na/_sngags kyi zhal 'dzin pa dag gis/_de rdzogs pa'i sangs rgyas ma 
yin par sgrubs shig/gal te phar phyin pas/_shAkya'i dbang po sa bcu gcig pa la gnas par 
'dod kyang /_de de la gnas pa ma yin te/_bcu gsum pa la gnas pa'i phyir zhe na/_spyir de 
skad du smra bar rigs pa yin pas/_kho bo cag gi 'dod pa grub cing /_khyod la nang 'gal ba 
'di ltar/_pha rol tu phyin pa pas sa bcu gcig par 'dod pa'i sa de chos can/_tshul chen pa'i 
rang lugs kyi sa bcu gcig pa ma yin par thal/_de'i lugs kyi sa bcu gsum pa yin pa'i 
phyir/_zhes 'phangs na lan gyis zlog par mi nus so/_/des na 'di ltar 'chad dgos pa yin 
te/_tshul gnyis kyi thob bya'i 'bras bu mthar thug la ni bzang ngan gyi khyad par yod pa ma yin 
te/_ston pa thub pa'i dbang pos spangs rtogs kyi khyad par gang zhig brnyes pa de nyid/_gnyis 
kas kyang thob bya'i 'bras bu mthar thug tu 'dod la/_de las mtho ba'am dma' bar 'dod pa 
med pa'i phyir/_de skad du yang /_tshul gsum gyi sgron ma las/_don gcig na yang /_zhes dang /
dpal kha sbyor las/_bskal pa bye ba grangs med pas/_/ji srid sangs rgyas gang thob pa/_/gang 
gi dam pa'i bde bas khyod/_/skye ba 'dir ni 'grub par 'gyur/_/yang na rdo rje 'dzin pa nyid/
ces gsungs so/_/de lta na'ang /_rdo rje 'dzin pa'i sa de 'grub byed kyi lam cha tshang ba ni phar 
phyin pa la yod pa ma yin te/_kha sbyor ltar na/_bsam gyis mi khyab pa'i gnas ma thob pa'i phyir 
dang /_dus kyi 'khor lo ltar na/_rdo rje rnal 'byor ma thob pa'i phyir/_mdor na sam+bu Ta'i 
dgongs pas/_tshul gnyis ka'i mthar thug gi thob bya gcig yin kyang /_ldog pa'i sgo nas ming 
'dogs lugs mi 'dra ba ni/_gcig la ni sangs rgyas dang /_cig shos la ni rdo rje 'dzin pa 

zhes bya'o/_/gnyis po'i khyad par ni/_shes sgrib spangs pa dang /_'pho ba'i bag chags spangs 
pa'i ldog pa'i khyad par las so/_/'o na phyi ma ma spangs par/_snga ma spangs pa yod dam zhe na/
spong ba'i nus pa yod mod/_spangs pa ni mi srid de/_de spangs pa'i chos nyid la dus rtag tu 
mnyam par 'jog nus kyang /_yan lag bdun ldan gyi longs spyod rdzogs pa'i skur bzhengs mi 
nus pa'i phyir/_dper na/_phar phyin pa rang lugs la mi skye ba'i chos la bzod pa thob nas/
zhag bdun gyis chos kyi sku mngon du byed par nus kyang /_de tsam gyis gzugs kyi sku mngon du 
byed mi nus pa'i rgyu mtshan gyis/_ji srid bsod nams kyi tshogs yongs su ma rdzogs pa de srid 
du shes sgrib kyi bag chags zad par mi spong ba bzhin no//_//
dri ba bcu drug pa ni/_sa bcu'i tha mar bdud 'dul ba'i/_/bshad pa gzhung lugs gang 
na yod/_/ces pa 'di la/_'dri ba'i rgyu mtshan ni/_'di'i thad kyi rnam bshad mdzad pa po kun 
gyis/_byang chub kyi shing drung du/_srod la lha'i bu'i bdud btul ba'i bshad pa mdzad pa sha stag
tu snang zhing /_la las ni/_de'i steng du tho rangs ye shes kyi rdo rjes nyon mongs pa'i bdud 
bcom zhes kyang 'chad par snang ba'i rgyu mtshan gyis so/_/ma dris pa'i nyes pa ni/_de ltar 
'chad pa de ni sa bcu'i rnam gzhag dang* /_sku gsum gyi rnam gzhag mi 'chad pa/_nyan thos sde 
pa dag gi lugs yin gyi/_theg pa chen po pa dag gi lugs ma yin te/_lugs der ni/
bskal pa grangs med pa'i gong du sangs rgyas zin pa zhig_/byang chub kyi shing drung du 'tshang rgya ba'i 
tshul ston par 'chad pa'i phyir dang /_sa bcu'i tha mar 'dul rgyu'i bdud de/_rnam bshad byed pa 
kun gyis bdud bzhi la bshad 'dug kyang /_rnam pa kun tu mi rigs pa'i phyir ro/_/gnyis pa 
dngos lan gdab pa ni/_gnas ngan len gyi bag chags la bdud kyi ming gis btags pa yin 
te/_spyan ras gzigs kyis/_'grel chen dri med 'od du/_bdud ces bya ba ni sems can 
rnams kyi 'khor ba'i sems kyi bag chags kyi dri ma'o/_/sangs rgyas nyid ces bya ba ni 'khor 
ba'i bag chags dang bral ba'i sems so/_/zhes pa nas/_de'i phyir bdud ni dri ma dang bcas 
pa'i sems yin la/_sangs rgyas nyid ni dri ma med pa'i sems yin no/_/'dir phyi rol tu 

sangs rgyas kyis bdud bcom pa gang yin pa de ni rmi lam bzhin du/_sems can rnams kyi rang 
gi sems kyi snang ba yin no/_/zhes gsungs pa'i phyir ro//_//
dri ba bcu bdun pa ni/_mu stegs byed la sdom pa las/_/byung ba'i dge ba yod min na/_/
mngon pa'i gzhung du mu stegs la/_/bsam gtan sdom pa bshad de ci/_/zhes pa'o/_/'di la 
'dri ba'i rgyu mtshan ni/_bstan bcos 'di'i rnam bshad mdzad pa ku mA ras/_mu stegs byed la 
skyabs 'gro med pa'i phyir/_sdom pa med do zhes bshad/_bsam yas pa dang /_spos khang pas/
mu stegs byed la nges 'byung gi sdom pa med pas/_de las byung ba'i dge ba med do ces bshad/
sga gdong pas/_gsang sngags kyi sdom pa med pa de yis dge ba spyad kyang bar ma yin gyi//rgal 
gsang sngags kyi sdom pa las byung ba'i dge ba ma yin/_zhes 'chad do/_/ma dris pa'i nyes pa ni/
dang po mi rigs te/_skyabs 'gro med kyang bsam gtan gyi sdom pa srid pa'i phyir/_gnyis pa 
yang mi rigs te/_mu stegs can dang so thar sdom ldan gyi gzhi mthun med na/_'dul ba las/
mu stegs can zhugs pa zhes bya ba de'i mtshan gzhi rnyed par mi 'gyur ba'i phyir dang /_zla ba 
bzhi'i bar du mgu pa brtag pa'i mu stegs can dge bsnyen gyi sdom ldan zhig kyang bshad pa'i 
phyir dang /_spyir yang /_mu stegs kyi lta ba can so thar gyi sdom pa skye ba'i bar chad ma yin pa'i 
phyir/_lugs gsum pa yang ha cang sboms pa yin te/_gsang sngags kyi sdom pa med kyang /
pa gzhan gnyis yod par mi 'gal ba'i phyir ro snyam pa'i dogs pa 'di dag 'byung ngo /sdom 
zhing brtag pa 'di 'dra 'di yang ha cang thal bas/_gzhung 'chad pa'i thabs med do snyam du 
dogs par mi bya ste/_'chad pa po rnams kyis/_gzhung zhal gsal ba rgyu mtshan du byas nas/
'ol spyi tsam du bshad pa'i blun po la go ba mgyogs par skyed skyed 'dra yang /_mkhas pa'i bstan 
bcos chud gson pa mang bar snang bas/_sde snod dang mthun pa nyid du zhib mor bshad zhes 
dgongs so/_/zhes shes par bya ba'i phyir du'o/_/dngos lan gdab pa ni/_ji skad du/_phyogs 
snga ma las/_sdig pa spong zhing dge byed na/_/mu stegs yin yang ci zhig skyon/_/zhes pa'i lan 
'debs pa ni/_chos kyi phyag rgya bzhi las gang yang rung ba zhig khas mi len pa de la ni phyi rol 

mu stegs byed ces bya la/_des byas pa'i dge ba dang /_nang pa sangs rgyas pas byas pa'i dge 
ba gnyis la khyad par med pa ma yin te/_des dge ba ci byas kyang /_bsod nams cha mthun gyi 
dge ba las lhag par 'gro ba mi srid la/_cig shos kyi dge ba ni thar pa cha mthun gyi dge bar 
'gyur ba'i phyir/_zhes bya ba ni ngag don yin la/_tshig don ni/_chos kyi phyag rgya bzhi po gang 
rung khas mi len pa'i mu stegs byed la skyabs 'gro'i sdom pa med la/_de'i phyir de las byung 
ba'i thar pa cha mthun gyi dge ba srid pa ma yin no/_/spyir sdom ldan gyi rgyud la bar ma dge ba mi 
'byung ba ni ma yin te/_dge bsnyen gyi rgyud la bar ma rab byung skye ba yin no/_/mu stegs can 
zhugs pa dang /_mgu ba brtag dgos su bshad pa de ni/_lta ba mu stegs can yin kyang /
spyod pa chos la skyabs su song bas/_so sor thar pa'i sdom pa can yin la/_de bas na/_de 'dra 
des chos kyi phyag rgya bzhi las mya ngan las 'das pa zhi ba yin pa de khas blangs pa'i phyir na nyes 
pa med do//_//
dri ba bco brgyad pa ni/_sdom pa med la dge ba'i rgyun/_/med na sems bskyed cho ga 
las/_/de la de yong gsungs de ci/_/zhes pa'o/_/'di la 'dri ba'i rgyu mtshan ni/_ji skad du/
rab byung min la mkhan po med/_/dbang ma bskur la bla ma med/_/sdom pa med la dge rgyun 
med/_/ces gsung pa de'o/_/ma dris pa'i nyes pa ni/_rab byung sngon du ma song ba'i bsnyen 
rdzogs la mkhan po med par 'gyur ro snyam pa dang /_dbang ma bskur na rgyud dang man ngag 
bstan kyang bla mar mi 'gyur ram snyam pa dang /_bstan bcos mdzad pa nyid kyi sems bskyed 
pa'i cho ga las/_ji skad du/_sdom pas ma zin kyang bsod nams rgyun chags 'byung ba la 
'gal ba med de/_sangs rgyas la dmigs nas me tog tsam phul ba la bsod nams rgyun chags 
'byung bar bshad pa'i phyir/_zhes gsungs pas so/_/snyam du dogs pa'o/_/dngos lan ni/
rab byung dang bsnyen rdzogs ma yin pa la/_zhes dang*/_spyir dbang bskur thob ma myong ba la bla 
ma med ces dang /_skyabs 'gro'i sdom pa la thar pa cha mthun gyi dge ba rgyun chags med ces 
pa'o/_/'dir skyabs 'gro skyes pa'i tshad ni/_chos dkon mchog la skyabs su song ba nas byed 

pa yin te/_skyabs dngos yin pa'i phyir/_skyabs su song pa'i tshad ni/_chos de la don gnyer 
gyi blo skyes pa ste/_mdo sde'i rgyan las/_'di ni de dngos 'dod pa'i khas len/_zhes pa skyabs 
su song ba'i tshad ston byed yin pa'i phyir/_chos dkon mchog de'i ngo bo ni/_theg pa gsum po 
gang rung gi mya ngan las 'das pa la bya ste/_ji skad du/_'dod chags dang bral ba rnams kyi 
mchog_/ces gsungs pa'i phyir/_de ltar chos la skyabs su song nas/_dge ba gang byed de'i 
don du bsngo bar byed na thar pa cha mthun gyi dge bar 'gyur zhing /_de yang rgyun chags su 'byung 
ba yin te/_byang chub kyi rgyur bsngos pa'i dge ba yin pas/_khong khro dang log lta sogs kyis 
rgyun bcad par mi nus pa'i phyir ro/_/don de la dgongs nas/_skyabs 'gro'i sdom pa tsam 
gyis kyang ma zin pa la thar pa cha mthun gyi dge rtsa rgyun chags pa mi 'byung bar gsungs pa yin 
no/_/'o na sangs rgyas la dmigs te me tog phul ba lta bu'i dge ba de thar pa cha mthun gyi dge 
bar mi 'chad pa ci zhe na/_de la'ang gnyis te/_rgyu'i skyabs la dmigs pa yin na ni/_bsod 
nams cha mthun gyi dge ba tsam las mi thob pa srid la/_'bras bu'i skyabs la dmigs pa yin 
na ni/_thar pa cha mthun gyi dge ba kho nar gzhag ste/_sgrub byed gong du bstan zin pa de nyid kyi 
phyir ro/_/de bas na/_dge sbyor gang byed kyi thog mar/_byang chub gsum po gang rung thob par 
bya/_de'i ched du'o/_/snyam pa'i bsam pas zin na/_nges par sdom pas zin pa dang /_thar 
pa'i cha dang mthun pa'i dge ba rgyun chags pa nyid du grub pa de'i phyir/_dge ba des ni bdag po 
dang /_rgyu mthun dang /_rnam smin dang /_bral ba'i 'bras bu bzhi ka 'dren par byed do/_/'dir 
smras pa/_chos kyi gnad rnams nges brtags pa'i/_/chos 'di tsam gyis mang po'i don/_/chos 
bzhin shes 'gyur ma brtags pa'i/_/chos mang lung gis ci zhig bya//_//
dri ba bcu dgu pa ni/_rgyud sde 'og ma'i dbang bskur las/_/sngags kyi sdom pa 'thob 
bam ci/_/'thob na dbang bzhi sngags sdom gyi/_/'thob rgyur gsungs pa ji ltar yin/_/rdzogs 
rim sdom pa zhes bya ba/_/bsgoms pa'i stobs kyis 'thob mod kyi/_/dbang chog las 'thob 
gsungs pa med/_/rgyud sde 'og ma'i sngags sdom ni/_/med par bzhed na 'di nyid las/_/dbang 

bskur sdom pas ma sbrel na/_/bzang yang pha rol phyin pa yin/_/zhes gsungs pa de gang la 
dgongs/_/zhes bya ba'o/_/'di la gnyis te/_dri ba'i bsam pa slong ba dang /_dngos lan 
gdab pa'o/_/dang po la gnyis te/_'dri ba'i rgyu mtshan dang /_ma dris pa'i nyes pa'o/_/dang 
po ni/_rje btsun gong ma de dag gis/_rgyud sde 'og ma gsum gyi dbang las sdom pa gang thob pa 
dang /_de la ltos pa'i rtsa ba'i ltung ba gang yin pa dang /_der sems bskyed kyi sdom pa ma 
gtogs pa'i sdom pa gang 'dzin rgyu yin sogs kyi rnam gzhag gsal po ma gsungs pa kho nar ma 
zad/_bstan bcos 'dir sngags ji ltar 'dzin pa'i tshul dang /_thob pa'i sa mtshams rnams ni/
gsang sngags bla med kyi gzhung las ji ltar bshad pa de tsam zhig las lhag pa ma bshad pa'i 
rgyud mtshan gyis so/_/gnyis pa ni/_'o na rgyud sde 'og ma gsum gyi dbang las thob pa'i sngags 
sdom bzhed dam mi bzhed/_mi bzhed na pha rol tu phyin pa'i theg pa las lhag pa'i thabs kyi 
khyad par ma bstan par 'gyur te/_der ma bshad pa'i sdom pa 'dzin rgyu dang 'thob rgyu gnyis ka 
ma dmigs pa'i phyir/_bzhed na sdom pa gsum ldan du 'gyur pa dbang bzhi ka blangs pa la rag 
las par bshad pa dang 'gal lo/_/gal te de ltar bshad pa de sngags sdom yongs su rdzogs 
pa'i dbang du byas pa yin la/_de rdzogs pa la bskyed rim dang rdzogs rim gyi sdom pa gnyis ka 
tshang dgos shing /_de tshang ba la dbang bzhi tshang dgos pa'i phyir snyam na/_'o na rdzogs rim gyi 
sdom pa de brda las byung ba'i sdom par 'gyur te/_dbang gi cho ga las thob pa'i sdom pa yin 
pa'i phyir/_'dod na/_phra ba chos nyid kyi stobs kyis thob par mi 'gyur la/_de yang 'dod na/
rdzogs rim bsgoms pa'i stobs kyis thob pa ma yin par 'gyur la/_de yang de lta na/_stong pa 
nyid dang rang byin gyis rlab pa bsgoms pa'i stobs kyis thob pa ma yin par 'gyur ro/_/snyam 
pa'i dogs pa 'di dag skye bar 'gyur ro/_/gnyis pa dngos lan gdab pa la gnyis te/_don 
gyi khog 'bubs byed rgyas par bshad pa dang*/_dngos lan bsdus te bstan pa'o/_/dang po la 
sngags sdom gyi ngo bo ngos bzung ba/_de rgyud sde so so'i cho ga las ji ltar thob pa/_rgyud sde so so 
nas 'byung ba'i rtsa ltung gi grangs bstan pa'o/_/dang po ni/_sdom byed bde ba chen po'i ye shes 

kyis/_bsdam bya 'pho ba'i bag chags dang /_mtshan 'dzin gyi rtog pa sdom par byed pa'i lhan 
cig skyes pa'i ye shes 'dzin par khas blangs pa'i sems pa sa bon dang bcas pa gang zhig_/rang 
rgyu dbang bskur las mngon du gyur pa'o/_/dbye na gnyis te/_rgyud sde 'og ma gsum gyi dbang 
las thob pa dang /_gong ma'i dbang las thob pa'o/_/dang po la gnyis te/_sdom pa ji ltar 
'dzin pa'i tshul dang /_bzung ba de nyid thob pa'i dus so/_/dang po la gsum ste/_bya ba'i rgyud 
nas 'byung ba dang /_spyod pa'i rgyud nas 'byung ba dang /_rnal 'byor gyi rgyud nas 'byung ba'o/_/
dang po la gnyis te/_sdom bzung gi sngags chog bshad pa dang /_des sdom pa gang bzung ba'o/_/
dang po la gnyis te/_dam tshig gsum bkod las 'byung ba dang /_'jam dpal rtsa rgyud las 
'byung ba'o/_/dang po ni/_de nyid las/_ji skad du/_de la dam tshig dang sdom pa blang ba ni/
byang chub tu sems bskyed pas/_sangs rgyas dang byang chub sems dpa' rnams la phyag byas la/
gtsang sbra byas nas lag g.yas su me tog thogs te/_gdong g.yogs pas 'jug par bya'o/_/me 
tog dang bcas pa'i thal mo sbyar nas/_gcig/gnyis/_gsum/_bzhi/_lnga yang gzhug par 
bya zhing /_sdom pa 'di ltar gzung bar bya'o/_/sangs rgyas dang byang chub sems dpa' thams 
cad bdag la dgongs su gsol/_bdag che ge mo zhes bgyi ba/_sangs rgyas dang byang chub 
sems dpa' thams cad la bdag 'bul gyi/_thams cad kyis dus thams cad du/_bdag 
rab tu gzung du gsol/_sangs rgyas dang byang chub sems dpa' rnams kyis/_bdag byin gyis 
rlabs tu gsol/_thugs rje chen po dang ldan pa/_sems can gyi khams thams cad yongs su 
skyob par mdzad pa rnams kyis/_bdag la yongs su skyabs tu gsol/_las thams cad grub 
par bya ba'i phyir/_dam tshig chen po bdag la stsal du gsol/_zhes de ltar lan gsum gyi bar 
du brjod par bya'o/_/de nas 'di lan gcig brjod par bya ste/_nam mkha' mtha' yas dang 
mnyam rgyal dbang po/_/ma lus sras bcas kun gyi dam tshig gsol/_/'chi med bsad med 
sems can skab pa med/_/shin tu brtan pas 'di ltar bya ba nyid/_/de nas me tog 'phyar bar 
bya'o/_/me tog gang la babs pa de ni rigs kyi lha yin no/_/zhes gsungs so/_/gnyis pa ni/

'jam dpal gyi rtsa ba'i rtogs pa las/_de nas dkyil 'khor gyi slob dpon gyis/_slob ma 
rjes su bzung bar bya ba la/_slob ma dbang po tshang zhing sdom pa la gnas pa/_sems bskyed pa/
gtsang sbra la gnas pa/_gcig nas brgyad kyi bar dkyil 'khor gyi phyi rol de nyid du ha cang mi 
ring bar gzhag par bya'o/_/zhes dang*/_dkyil 'khor gyi slob dpon gyis/_slob ma nyid du 
khas blangs nas/_byang chub tu sems bskyed pa/_gso sbyong byas pa/_sangs rgyas dang byang chub 
sems dpa' thams cad la bdag nyid kyi lus phul ba/_gcig la sogs pa nas lnga'i bar 
dbang bskur bar bya'o/_/lhag ma ni spang bar bya'o/_/zhes gsungs so/_/de ltar sdom pa 'dzin 
pa'i tshig de nyid kyis ci zhig bstan zhe na/_sems bskyed pa'i sdom pa dang /_bdag 'bul ba'i 
sdom pa zhes bya ba'i rim pa gnyis bstan no/_/bdag 'bul ba'i sdom pa zhes bya ba de sems 
bskyed pa'i sdom par 'dus so snyam na/_de yang ma yin te/_sdom pa phyi ma 'di la ni rnam snang 
mngon byang rtsa 'grel du/_dus gsum du sgrib pa med pa'i ye shes kyi sdom pa zhes pa'i ming gis 
bstan pa'i phyir ro/_/'di yang thams cad rnal 'byor du sems bskyed par bgyi'o/_/zhes pa'i 
sdom pa de dang don gcig par snang ste/_'chad par 'gyur ro/_/gnyis pa ni/_rnam snang mngon 
byang las/_sangs rgyas dang byang chub sems dpa' thams cad bdag la dgongs su gsol/
bdag ming 'di zhes bgyi ba/_dus 'di nas zhugs nas/_nam byang chub snying po la 'dug gi 
bar du/_dngos po thams cad dang bral ba/_phung po dang /_khams dang /_skye mched dang /
gzung ba dang /_'dzin pa rnam par spangs pa/_chos bdag med par mnyam pa nyid kyis/_rang 
gi sems thog ma nas ma skyes pa stong pa nyid kyi rang bzhin/_ji ltar sangs rgyas bcom ldan 
'das rnams dang /_byang chub sems dpa' de rnams kyis/_byang chub tu sems bskyed pa de 
ltar/_bdag gis kyang byang chub tu sems bskyed do/_/zhes gsungs shing /_de'i gong du/
bdag 'bul ba'i sdom pa len pa'i cho ga sngar drangs zin pa de nyid gsungs pa yin la/_de 
gnyis 'brel chags su byung ba'i don yang*/_bdag 'bul ba'i don ni lus ngag yid gsum
gtong ba yin la/_de btang nas ci zhig bya snyam pa la/_gang zag dang chos kyi dbang du byas 

pa'i gzung 'dzin gyi rnam par rtog pa thams cad spangs nas/_sems kyi rdo rje zhes bya ba'i ming 
can/_gnyis med kyi ye shes de nyid ngo shes par byas nas/_de 'dzin pa'i sdom pa'i cho ga ni 
drangs ma thag pa de nyid do/_/'di la ni dus gsum du sgrib pa med pa'i ye shes kyi sdom pa zhes 
bya ba'i ming gis btags pa yin te/_mngon byang gi rgyud du/_bcom ldan 'das dus gsum du 
sgrib pa ma mchis pa'i ye shes kyi sdom pa gang la byang chub sems dpa' rnams gnas na/_sangs 
rgyas dang byang chub sems dpa' rnams mnyes par 'gyur ba bshad du gsol/_zhes dang /
de'i 'grel par/_sangs rgyas gsang bas/_dus gsum du sgrib pa med pa'i ye shes ni thams 
cad mkhyen pa'i ye shes te/_thams cad mkhyen pa'i ye shes de ni/_nyon mongs pa dang /_shes 
bya'i sgrib pa spangs pa'i mtshan nyid pas/_'das pa dang /_da ltar dang /_ma 'ongs pa'i dus 
thams cad du/_yang dag pa nyid kyi dngos po la mi sgrib cing /_thogs pa med par mthong bas 
na/_dus gsum du sgrib pa med pa'i ye shes zhes bya ste/_ye shes de thob par bya ba'i phyir/
mi dge ba bcu spong ba'i sdom pa ni/_dus gsum du sgrib pa med pa'i ye shes kyi sdom pa zhes 
bya'o/_/zhes gsungs pa yin no/_/de ltar na/_bya spyod gnyis su pha rol tu phyin pa'i theg pa 
dang thun mong ma yin pa'i sdom pa 'dzin rgyu ni/_dus gsum sgrib med kyi ye shes kyi sdom pa zhes 
bya ba de yin la/_de ji ltar 'dzin pa'i tshul la/_bya ba'i rgyud du ni/_dam tshig de la 'jug pa'i 
tshul gyis sdom pa bzung ba yin la/_spyod pa'i rgyud du ni/_dam tshig de la gnas pa'i tshul gyis 
sdom pa bzung ba yin te/_bya ba'i rgyud du ni/_kun btags pa'i dngos po gsum btang ba tsam 
yin gyi/_chos nyid kyi dngos po gsum la mnyam par 'jog pa'i sdom pa ma bzung /spyod pa'i 
rgyud du ni/_sngar gong du lung drangs zin pa ltar 'jug pa'i sdom pa dang /_gnas pa'i sdom pa 
gnyis ka sbyor ba dang dngos gzhi'i tshul gyis go rim bzhin du len par mdzad pa'i phyir/
'dir 'dzin rgyu'i ye shes de'i ming gi rnam grangs ni don dam pa'i byang chub kyi sems kyi rdo rje 
dang /bde ba chen po'i ye shes dang /_dus gsum du sgrib pa med pa'i ye shes zhes bya ba de 
yin la/_de mngon du byed pa'i thabs la rgyud sde bzhi po zab mi zab kyi khyad par yod kyang /_de 

mngon du byed pa'i thabs tsam yin pa dang /_gang mngon du bya rgyu'i ye shes de la ni khyad par yod 
pa ma yin te/_ji skad du/_bu khyod su yin ci la dga'/_/zhes dris pa'i lan du/_skal bzang 
bde ba chen po la'o/_/zhes zer ba'i dus kyi bde ba chen po'i ye shes de yang 'di nyid la 'chad 
dgos pa'i phyir dang /thams cad rnal 'byor du sems bskyed pa'i don yang 'di nyid la 'chad 
dgos pa'i phyir dang*/_dris lan 'di ni bya spyod kyi dkyil chog tshad ldan dag na'ang bshad pa 
mang ba'i phyir/_de ltar na gangs can pa phyi ma dag/bya spyod gnyis su kun rdzob sems bskyed kyi 
sdom pa las ma gtogs pa'i sngags kyi sdom pa 'dzin rgyu dang thob rgyu gang yang med do//zhes 
gsungs pa de yang ma brtags pa nyid du rig par bya ste/_de lta na de la ltos pa'i rtsa ba'i ltung ba 
yang byang sems kyi sde snod du bshad pa de las gzhan mi 'chad par rigs pa las/de las 
gzhan du ma zhig bya spyod kyi rgyud du gsal bar gsungs pa'i phyir ro/_/gsum pa rnal 'byor 
rgyud kyi sdom pa bzung ba'i cho ga bshad pa la/_rdo rje rtse mo'i rgyud las 'di ltar gsungs te/
thog mar dris lan gyi sgo nas sdom pa 'dzin lugs gtan la phab/_de nas 'dzin rgyu'i sdom pa 
sgrag_/de'i 'og tu bsgrags pa de nyid ji ltar 'dzin pa'i tshul lo/_/dang po ni/_ji skad du/
rig pa'i rgyud ni rab sgrub phyir/_/sdom pa ji ltar blang bar bgyi/_/ji ltar dam tshig bsrung bar 
bgyi/_/dam tshig nyams pa ji lta bu/_/sems can kun gyi don gyi phyir/_/rdzogs pa'i byang chub 
sems bskyed nas/_/theg pa gzhan la 'dod mi bya/_/de nas rnal 'byor yang dag rtsam/_/dkyil 
'khor gang na gnas kyang rung /_/slob dpon gyi ni mdun song ste/_/zhabs dag la ni btud nas 
brjod/_/dga' chen khyod bdag ston pa la/_/slob dpon khyod ni dgongs su gsol/_/byang 
chub chen po'i tshul bstan pa/_/mgon po chen po bdag 'tshal lo/_/dam tshig de nyid bstsal du 
gsol/_/sdom pa rnams kyang bdag la stsol/_/gtso bo bdag la sdom pa stsol/_/slob dpon 
gyis ni nye bar brtag/rnam pa kun tu dri bar bya/_/dam tshig brjod bya gang zhig ni/_/snod du rung 
ba de gzhug bya/_/bu dang slob ma yin ma yin/_/snod dang ldan la sbyin par bya/_/gal te snod 
dang ldan par shes/_/srog dang bdog pa kun sbyin bya/_/mngon du dkyil 'khor rab gzhug 

cing*/_/cho ga bzhin du bcug nas kyang /_/de nas me tog bcas thal mo/_/lus btud dga' 
ba che rnams kyis/_/bshags pa dang ni gsol ba gdab/_/rjes su yi rang kun tu bya/_/mchod 
pa dang bcas yongs su bsngo/_/phyogs rnams kun tu phyag bya zhing*/_/sdom pa chen po blang bar bya/_/
slob dpon dbang du gnas pa la/_/sangs rgyas rol mo las byung ba/_/mi ldog 'khor lo'i 
'byor par ldan/_/thar pa chen po'i grong khyer mchog_/gsang ba chen por 'jug par bya/_/gsang 
ba'i rigs mtho thams cad du/_/slob dpon chen pos bdag 'jug mdzod/_/mi ldog pa yi 
dbang bskur ba/_/skal pa chen po bdag la stsol/_/mtshan rnams kun gyi rgyas btab cing /_/dpe 
byad rnams dang yang dag ldan/_/sangs rgyas sku ni yid 'ong ba/_/slob dpon chen pos bdag la 
stsol/_/dbang bskur ba ni rmad byung che/_/sems can kun gyi don gyi phyir/_/bdag ni rtag tu slob 
dpon gyur/_/slob dpon chen po bdag la stsol/_/gsang ba'i rigs las byung ba yi/_/rdo rje 
rigs bcas 'khor lo ste/_/rta babs bcas par yang dag ldan/_/slob dpon gyur par shes 
par bya/_/bdag nyid nye bar zhi ba nyid/_/byang chub sems ni yongs su bzung /_/gsang ba yi ni 
'khor lo ru/_/sdom pa dang bcas 'jug par bgyi/_/de nas slob dpon gyis 'di skad ces 
brjod par bya ste/_gsang ba chen po rigs dag pa/_/gsang ba yongs su 'dzin par ni/_/bdag 
nyid chen po khyod 'dod dam/_/des kyang 'tshal zhes brjod par bya/_/gnyis pa ni/_de nas 
slob dpon gyis 'di skad ces brjod par bya ste/_sangs rgyas chos dang dge 'dun te/_/dkon 
mchog gsum la skyabs su song /_/'di ni sangs rgyas rigs dag pa'i/_/dam tshig brtan par 
gyur pa'o/_/rdo rje dril bu phyag rgya yang*/_/blo chen gyis ni bzung bar gyis/_/byang chub sems gang 
de rdo rje/_/shes rab dril bu zhes bshad do/_/slob dpon dag kyang bzung bar bya/_/bla ma 
sangs rgyas kun dang mnyam/_/'di ni rdo rje'i rigs dag pa'i/_/sdom pa dam tshig yin par 
gsungs/_/rin chen rigs mchog chen po la/_/nyin dang mtshan mo lan gsum du/_/zang zing 
mi 'jigs chos dang byams/_/sbyin pa rnam bzhi rtag tu sbyin/_/phyi nang gsang ba theg pa gsum/_/
dam tshig khyod kyis bzung bar bya/_/'di ni pad+ma'i rigs dag pa'i/_/dam tshig sdom pa yin par

gsungs/_/las kyi rigs mchog chen po la/_/sdom pa thams cad ldan par ni/_/yang dag nyid 
du bzung bar bgyi/_/mchod pa'i las kyang ci nus bgyi/_/de las gzhan pa bcu bzhi ni/_/phas 
pham par ni rab tu bshad/_/spang zhing dor bar mi bya ste/_/rtsa ba'i ltung ba zhes bshad do/_/nyin 
dang mtshan mo lan gsum du/_/nyin re zhing ni bzla bar byed/_/gang tshe nyams gyur rnal 'byor 
pa/_kha na ma tho sbom por 'gyur/_/khyod kyis srog chags bsad mi bya/_/ma byin par yang mi 
blang ngo /_/'dod pas log par g.yem pa dang /_/rdzun du smra bar mi bya'o/_/phung khrol kun gyi rtsa 
ba yi/_/chang ni rnam par spang bar bya/_/sems can 'dul phyir ma gtogs pa/_/bya ba ma yin 
thams cad spang /_/dam pa nye bar bsten bya zhing*/_/rnal 'byor pa rnams snyen bkur bya/_/lus 
kyi las ni rnam gsum dang*/_/ngag gi rnam pa bzhi dag dang /_/yid kyi rnam pa bzhi dag ni/_/ci 
nus par ni rjes su skyongs/_/theg pa dman pa 'dod mi bya/_/sems can don la rgyab phyogs 
min/_/'khor ba dag kyang spang mi bya/_/rtag tu mya ngan 'das mi chags/_/lha dang lha min 
gsang ba pa/_khyod kyis brnyas par mi bya'o/_/phyag rgya bzhon pa mtshon cha dang /_/mtshan ma 
'gom par mi bya'o/_/'di dag dam tshig yin par bshad/_khyod kyis rtag tu bsrung bar bya/_/
rjes mthun sdom pa rgya cher ni/_/gsang ba'i rgyud las rab tu bshad/_/de dag kyang ni brjod 
par bya/_/gsum pa ni/_'dir ni slob dpon bdag la gson/_/gtso bos ji ltar bka' 
bstsal pa/_/de bzhin du ni bgyid par 'tshal/_/ji ltar dus gsum mgon po rnams/_/zhes pa 
nas/_sems can mya ngan 'das la 'god/_/ces pa'i bar rnams gsungs pa dang*/_yang de 
nyid las/_khyim pa'i sdom pa la gnas nas/_/de tshe rig pa'i rgyal po sgrub/_/gal te de ni rab 
byung gyur/_/sdom pa gsum la yang dag gnas/_/so sor thar dang byang chub sems/_/rig pa 
'dzin pa mchog yin no/_/zhes dang /_gang zhig sdom pa mi len zhing /_/shin tu gdul dka' 
dad med la/_/gzhug pa tsam ni sbyin par bya/_/de la las ni mi bya'o/_/dkon mchog gsum 
la dad dang ldan/_/sdig la 'jigs shing shin tu bsdams/_/dad dang dang ba phun sum tshogs/_/
de la dam tshig sbyin par bya/_/de la dam tshig gang zhe na/_/sangs rgyas chos dang dge 'dun te/_/

gtso bo de dag lhur blang bya/_/'tsho ba'i srog gi phyir yang ni/_/byang sems nges par dor mi bya/_/lha 
rnams la ni smad mi bya/_/sngags dang phyag rgya nam yang min/_/rdo rje slob dpon brnyas mi bya/_/bla 
ma sangs rgyas kun dang mnyam/_/bzhon pa mtshon cha phyag mtshan dang /_/dman ma lus kyi grib 
ma rnams/_/gya tshom du ni rdzi mi bya/_/nam yang bza' bar mi bya'o/_/bdag gis sngon ni ji ltar 
mthong*/_/sems can gzhan la brjod mi bya/_/sngags dang phyag rgya bslabs pa ni/_/nam yang 
dor bar mi bya'o/_/sems can bsad par mi bya zhing /_/theg pa gzhan la dga' mi bya/_/sems 
can don dang 'khor ba las/_/nam yang skyo bar mi bya'o/_/pha rol phyin drug spyod pa ni/_/nam 
yang dor bar mi bya'o/_/bya ba ma yin rtag tu spang /_/khyod kyi dam tshig sdom pa yin/_/zhes 
gsungs so/_/gnyis pa bzung ba de nyid ji ltar thob pa'i dus la gnyis te/_thob pa'i dus 
dang /_des thob pa'i sdom pa gsum gyi khyad par bshad pa'o/_/dang po la rang gi lugs dang*/
gzhan gyis brtags pa'i mtha' bsal ba'o/_/dang po ni/_rgyud sde 'og ma gsum po rang rang 
so so la ltos pa'i sdom pa de dang de dag yongs su rdzogs pa na/_rang rang la ltos pa'i slob 
dpon du dbang bskur ba rdzogs pa'i mtha' rten du/_slob dpon la dgos pa'i dam tshig rnams 
rgyas par bsgrags nas/_bsdus te bzung ba lan gsum byas pa'i mthar thob pa yin te/_de'i 
tshe de 'dra de rang rang la ltos pa'i rtsa ba'i ltung ba de dang de bskyed pa'i rten du rung ba yin gyi/
snga rol du ma yin pa'i phyir/_gnyis pa ni/_gzhan dag na re/_sdom pa 'thob pa ni dbang 
bskur la ltos pa ma yin te/_rang rang la ltos pa'i sdom bzung gi cho ga lan gsum byas pa'i 
mtha' de nyid du skye ba ma yin na/_sdom bzung gi cho ga lan gsum brjod pa la dgos pa med 
pa'i phyir/_zhes gsung ngo /_/de ni rigs pa ma yin te/_sdom pa bzung nas dbang ma thob pa'i 
gang zag de/_rang rang gi rtsa ltung bskyed pa'i rten du mi rung ba'i phyir dang /_tha na bya rgyud kyi rtsa 
ltung la yang /_'jam dpal rtsa ba'i rgyud nas rtsa ba'i ltung ba lnga bshad pa las/_gnyis ni 
dbang bskur ba spong ba dang /_bla ma la 'khu ba zhes dang lnga bshad la/_de dag ni dbang ma 
bskur ba la mi 'byung ba'i phyir dang /_rnal 'byor rgyud du/_rdo rje dril bu phyag rgya yang /_/zhes 

lan gsum brjod pa tsam gyis de dang de'i sdom pa thob pa yin na/_slar yang rdo rje slob dpon 
gyi dbang gi dus su dam tshig gsum 'dzin dgos par bshad pa dang 'gal ba'i phyir dang /
slob dpon gyi dbang gi gsol gdab tu/_sangs rgyas kun gyi dam tshig dang /_/sdom pa'ang bla 
na med pa stsol/_/zhes tshad ldan mang pos bshad pa dang 'gal ba'i phyir dang /_sdom bzung gi 
mthar sdom pa rdzogs par thob pa yin na/_dkyil 'khor du 'jug pa'i skabs su dam la gzhag 
pa rnams don med par thal ba'i phyir dang /_gal te dge tshul gyi sdom pa thob nas bslab pa 
brjod pa dang 'dra'o snyam na/_mi 'dra ste/_der ni bslab bya shes pa'i phyir du brjod du bcug pa 
tsam yin la/_'dir ni mna' bsgags pa'i sgo nas 'dzin du bcug pa yin pa'i phyir/_gzhan 
yang khyed ltar na/rnal 'byor gong ma gnyis kyi sdom pa la khyad par med par 'gyur te/_sdom 
bzung gi cho ga khyad par med pa gcig gis sdom pa de gnyis ka thob par mtshungs pa'i phyir/
'dod na sdom pa de la ltos pa'i bsrung ba dang /_bstan pa dang /_bza' ba dang /_mi 'bral 
ba'i dam tshig rnams kyang khyad par med pa nyid du thal bar 'gyur ro/_/des na dbang bskur ma 
thob pa la sngags pa'i don dang tha snyad gnyis ka med cing /_de med pa la sngags kyi sdom pa yod 
par mi 'gyur te/_gzhung 'di nyid las/_dbang bskur dag dang ma 'brel ba/_/de la sngags kyi 
sdom pa med/_/ces dang /_rig 'dzin sngags kyi sdom pa yang /_/dbang bskur med par 'thob 
mi nus/_/zhes gsungs pa nyid rigs pa'i phyir ro/_/de ltar na sdom pa skyes pa'i thog ma ni/
slob ma'i lus ngag yid gsum rdo rje gsum du byin gyis brlabs pa'i dus de nas mgo bzung ba 
yin la/_skyes zin pa'i mtha' ni rgyud sde rang rang gi dbang gi mtha' rten rdzogs zin pa'i dus 
de kho na'o/_/zhes bya ba 'di yin no/_/gnyis pa des bzung ba'i sdom pa'i khyad par ni/_de la 
spyir sngags kyi sdom pa zhes bya ba'i don ni/_rig pa 'dzin pa'i sdom pa zhes pa yin la/_der 
'dzin rgyu'i rig pa ni gzung 'dzin gnyis med kyi ye shes so/_'di yang sngar med gsar du 
bskyed dgos pa ni ma yin gyi/_gzhi gdod ma nas grub zin de nyid gsal btab pa'i sgo nas 
'dzin pa yin la/_de 'dzin par byed pa'i thabs ni pha rol tu phyin pa'i theg pa ba dag la yang 

yod mod kyi/_thabs de la sdom par 'jog pa ni sngags kyi theg pa'i khyad chos te/_ji skad du/
gur las/_de phyir dkyil 'khor 'khor lo zhes/_/thabs ni bde ba'i sdom pa ste/_/zhes 
gsungs pa ltar ro/_/de ltar na thun mong gi spang bya gzung 'dzin gyi rnam par rtog pa phra rags 
bzhi dang /_sngags kyi theg pa'i thun mong ma yin pa'i spang bya 'pho ba'i bag chags phra rags mi 
'dra ba bzhi'i gnyen por/_cho ga mi 'dra ba bzhi'i dbye bas gzung 'dzin gnyis su med pa'i 
rig pa de 'dzin par dam bcas nas/_de'i thabs la slob par khas len pa'i sems pa sa bon 
dang bcas pa ni/_rgyud sde bzhi po so so nas gsungs pa'i rig pa 'dzin pa'i sdom pa so so'i 
khyad par du bya ba dag yin no/_'o na 'dod chags ris bzhi dang spang bya rnam par rtog pa'i khyad 
ji lta bu zhe na/_ji skad du/_dpal sam+buT las/_rgod dang blta dang lag bcangs dang /_/gnyis 
gnyis 'khyud dang rnam pa bzhi/_/srin bu'i tshul gyis rgyud bzhir gnas/_/zhes gsungs pa'i rgyu 
mtshan gyis/_rgod pa dang /_blta ba dang /_lag bcangs dang /_dbang po gnyis sbyor gyi 'dod 
chags rnams lam du byas pa'i sgo nas/_chags pa de dang de dag par byed pa'i ye shes rang rgyud 
la 'dzin par byed pa'o/_/de spong sla ba la rags pa dang /_dka' ba la phra ba'i tha snyad byas pa ni 
grub pa'i mtha' smra ba dag gi spyi'i skad do/_/gnyis pa ni/_spyir rtog pa la gang zag tu 'dzin pa 
dang /_chos su 'dzin pa gnyis su nges/_phyi ma la gzung ba'i chos la rtog pa dang /_'dzin pa'i 
chos la rtog pa gnyis su nges/_dang po la'ang /_don du snang ba de nyid la don du 'dzin pa'i rnam 
par rtog pa dang /_snang ba de las rdzas gzhan pa'i don gzhan yod par 'dzin pa'i rnam par 
rtog pa'o/_/rtog pa so so ba de dang de'i gnyen por stong pa nyid kyi ye shes 'dzin pa ni rig pa 
'dzin pa yin la/_de 'dzin pa'i tshul mi 'dra ba bzhi'i dbye bas rgyud sde bzhi'i sdom bzung gi cho 
ga mi 'dra ba bzhi dang /_des bzung ba'i sdom pa mi 'dra ba bzhi rnam par bzhag go_/de lta yin 
pa de'i phyir/_sdom bzung gi dus su gang zag dang chos kyi dbang du byas pa'i gzung 'dzin gnyis 
po gang rung gis stong pa'i stong pa nyid 'dzin par dam bcas pa'i rgyu mtshan gyis/_rtsa ba'i ltung 
ba 'chad pa na yang /_rang bzhin dag pa'i chos la the tshom za ba dang /_ming sogs bral ba'i 

chos la der rtog pa rtsa ba'i ltung bar bshad pa dang /_rnal 'byor rgyud du sdom pa 'dzin pa na/
byang chub sems gang de rdo rje/_/zhes bshad pa dang /_'jam dpal rtsa ba'i rgyud dang /_rnam 
snang mngon byang du/_tshul khrims la 'dus byas kyi tshul khrims dang /_'dus ma byas kyi tshul 
khrims gnyis su phye nas/_phyi ma'i bslab bya 'chad pa na/_byang chub sems dpa' chos gcig la 
gnas pas gsang sngags mngon par 'grub ste/_gcig po gang zhe na/_'di lta ste/_chos thams 
cad spros pa med pa'i rnam par rjes su mthong ba'o/_/zhes gsungs pa dang /_bya ba'i rgyud kyi 
dam tshig sgrag pa'i thog mar/_sher phyin gyi mdo sde bklag par gsungs pa yang don de la 
dgongs pa yin no/_/gnyis pa rnal 'byor bla med kyi sdom pa bzung ba'i cho ga la gnyis te/
bum dbang gi dang /_dbang gong ma las byung ba'i sdom pa bzung ba'i cho ga'o/_/sdom pa gnyis 
po'i khyad par ni/_bde chen gyi ye shes mngon du ma gyur pa 'dzin pa'i sdom pa dang /_mngon du 
gyur zin pa'i dbye bas rab tu phye ba yin la/cho ga de gnyis po'i khyad par yang ye shes de 
brgyud nas 'dren pa dang /_dngos su 'dren pa'i khyad par yin no/_/dang po la gnyis te/_rnal 
'byor rgyud dang thun mong gi sdom pa dbang gi sngon 'gro'i skabs su 'dzin pa dang /_thun mong ma 
yin pa'i bum dbang gi sdom pa mtha' rten gyi skabs su len pa'o/_/dang po ni/_kun la grags 
zin pas go bar sla ba de nyid yin la/_gnyis pa ni/_dbang gi chu bo las/_ji skad du/_rdo rje 
gur las bshad pa 'di dag brjod pa/_slob dpon smad par mi bya zhing /_/bde gshegs 
bka' las 'da' mi bya/_/zhes pa nas bzung ste/_bye ma'i las la mchod rten yang /_/mkhas 
pas cho ga bzhin du bya/_/zhes bshad de/_de dag gi don yang zhib tu bshad par bya'o/_/de 
ltar de dag gis ni rnal 'byor pa'i dam tshig dang sdom pa mtha' dag bsdus pa yin te/_de dag 
de ltar bsgrags so/_/de nas slob mas de dag bzung bar bya'o snyam pa'i bsam pas/_gtso 
bos ji ltar bka' bstsal pa/_/de dag thams cad bdag gis bgyid/_/ces pa lan gsum 
brjod pas dam tshig ma lus pa bzung bar 'gyur ro/_/zhes gsungs pa las shes par bya'o/_/
gnyis pa ni/_bum dbang dang gsang dbang gi sgom bya la brtan pa thob pa'i slob ma la bskur 

bar bya ba'i dbang gsum pa'i cho ga gang dang gang yin pa de ni/_rdzogs rim gyi sdom pa de thob 
par byed pa'i cho ga yin la/_de las skyes pa'i ye shes pha rol tu phyin pa'i theg pa lta zhog_/bskyed 
rim pa man chad kyis ma rtogs pa'i bde ba chen po'i ye shes mngon du gyur pa de la sdom pa zhes 
bya ba'i ming gis 'dogs pa ni rgyud gzhung gi dngos bstan yin la/_tha snyad sbyar bde ba'i 
dbang du byas na/_bde chen gyi ye shes ma skyes pa bskyed pa'i phyir du'am/_skyes zin gyi ye shes 
des byin gyis brlabs nas/_gsang sngags kyi kun spyod mtha' dag nyams su len par byed 
pa'i sems pa sa bon dang bcas pa ni rdzogs rim gyi sdom pa'o/_/de skad du yang /_gzhan gyis 
brjod min lhan cig skyes/_/gang du yang ni mi rnyed de/_/bla ma'i dus thabs bsten pa dang /_/
bdag gi bsod nams las shes bya/_/zhes dang /_Ar+ya de bas/_/skal pa bye ba rnams su yang /_/
thos pa'i pha rol son gyur kyang /_/bdag byin rlabs las phyir phyogs pa/_/de yis de nyid mthong 
mi 'gyur/_/zhes gsungs so/_/de lta bu'i ye shes de bla ma'i dus thabs bsten nas ji ltar 
bskyed pa'i rim pa 'chad pa ni/_rgyud las/_sdom pa dang ni dbang dang yang*/_/de bzhin 
dgongs pa'i skad nyid dang /_/dga' dang skad cig dbye ba dang /_/zhes pa nas/_e yi cha byad 
bzang po gang*/_/dbus su waM gis rnam par brgyan/_/bde ba thams cad kyi ni gnas/_/sangs 
rgyas rin chen za ma tog_/skad cig dbye bas phye ba nyid/_/dga' ba de las skye bar 'gyur/_/zhes 
sogs rgyas par gsungs so/_/de yang dbang gsum pa las dngos su skyes pa'i ye shes ni/
mtshon byed dpe'i ye shes yin la/_/de'i rgyun goms par byas pa las mtshon bya don gyi ye shes 
su 'gyur pa yin pa de'i tshe/_goms byed kyi rnal 'byor ni dbang bzhi pa las skyes pa'i ye shes 
la bya dgos pa yin te/_dbang gsum par skyes pa'i yul can bde ba chen po de/_dbang bzhi pa 
bskur byed kyi tshig dang phrad pa na/_des yul spros pa'i mtha' thams cad dang bral bar mthong 
ba yin zhing /_de'i rigs rgyun goms par byas pas/_mtshon bya don gyi ye shes mngon du 'gyur 
pa yin la/_de la ni phyag rgya chen po mchog gi dngos grub ces kyang bya'o/_/ye shes de gnyis ka 
la yang /_sdom pa zhes bya ba'i tha snyad ni dngos ming du 'jug par rgyud 'grel na shin tu gsal 

lo/_/dbang gsum pa'i dus su thog mar skyes pa de dang /_de'i rgyun goms par byas pa'i ye 
shes gnyis ka yang /_don gyi ye shes dngos yin par ni bla ma rngog pa rnams bzhed par grags 
la/_de de yin pa'i shes byed kyang /_ji skad du/_slob ma snying rje can mthong nas/_/rdo rje can 
gyis 'di skad smra/_/'di nyid ye shes chen po nyid/_/thams cad lus la rnam par gnas/_/gnyis 
dang gnyis su med pa'i tshul/_/dngos dang dngos med bdag nyid gtso/_/brtan dang g.yo ba 
khyab nas gnas/_/sgyu ma'i gzugs can nyid du 'dod/_/dkyil 'khor 'khor lo'i thabs kyis 
ni/_/rtag tu nges par 'gro bar 'gyur/_/zhes gsungs pa la brten pa yin no/_/zhes 'chad la/
de mi 'thad pa la lung rigs gnyis las/_lung ni/_rgyud las/_gang phyir 'byung ba che bde 
ba/_/de yi bde ba bde chen min/_/zhes dang /_ye shes grub pa las/_dbang po gnyis sbyor 
bde ba ni/_/de nyid yin zhes skyes ngan smra/_/de ni bde ba che yin zhes/_/rgyal ba mchog gis 
ma gsungs so/_/zhes dang /_de der 'dod pa mu stegs kyi gsang ba'i lugs yin par/_mai tri 
pas bshad pa dang /_rigs pa ni/_de'i dus su chos kyi bdag med mngon sum du ma mthong ba 
dang /_de'i skad cig gnyis par mthong spyang las ma grol ba'i phyir/_zhes pa rnams so/_/de lta 
na'ang /_de'i dus su gzung 'dzin gnyis med kyi ye shes zhig skyes pa de/_sangs rgyas kyi ye 
shes dang 'dra ba'i don gyis na de'i ye shes zhes bya ste/_ji skad du/_rgyud nyid las/_kun 
mkhyen ye shes de lta bu/_/zhes gsungs so/_/de'i phyir dbang dus su mngon du gyur ba'i gzung 
'dzin gnyis med kyi ye shes 'di yang /_sangs rgyas kyi ye shes dngos su mi 'chad pa rje btsun 
sa skya pa rnams kyi bzhed pa yin pa de lta na/_gzhi dus kyi ye shes der 'chad pa lta smos kyang ci 
dgos/_de lta na'ang /_mtshon bya don gyi ye shes la sangs rgyas kyi ye shes dngos su 'chad pa 
rgyud 'grel gyi babs la snang ba de ni/_glo bur rnam dag gi chos sku'i cha shas gcig thob pa la 
dgongs so/_/gsum pa rgyud sde so so nas 'byung ba'i rtsa ltung gi grangs bstan pa ni/_dang po bya 
ba'i rgyud la/_gsang ba spyi rgyud las/_de nas bla mas slob ma rnams/_/ma yeng legs par 
bkod nas su/_/shes rab pha rol phyin bklags nas/_/dam tshig 'di dag bsgo bar bya/_/de ring 

phyin chad khyed rnams kyis/_/sangs rgyas chos dang dge 'dun dang*/_/byang chub sems dpa' 
rnams dang ni/_/gsang sngags rig sngags tshogs rnams la/_/dad pa rab tu brtan par bya/_/
rtag par theg pa chen po la/_/khyad par du ni mos par bya/_/dam tshig can dang mdza' bo dang /
bla ma la yang gus par bya/_/lha rnams kun la sdang mi bya/_/dus mtshams dag tu mchod pa bya/_/
ston pa gzhan gyi gzhung mi mchod/_/rtag tu glo bur mgron mchod bya/_/srog chags kun la 
byams pa'i sems/_/rab tu brtan pa nye bar bzhag_/theg chen la ni dga' rnams kyis/_/bsod 
nams dag la nan tan bskyed/_/bzlas brjod byed la 'bad pa yis/_/gsang sngags spyod la 
brtson par bya/_/gsang sngags rgyud las bstan pa yi/_/dam tshig rnams kyang bsrung bar bya/_/
dam tshig med pa rnams la ni/_/sngags dang phyag rgya mi sbyin no/_/gsang sngags rgyud ni legs 
bsrung zhing /_/de yang bdag gis rtogs par bya/_/zhes gsungs so/_/'di dag la rje bla ma'i 
gsung gis/_dang po gsum spyi'i dam tshig dang /_phyi ma bcu gsum dbang gi dam tshig yin no/_/
zhes gsungs la/_dus 'khor rgyud 'grel las/_rgyud sde bzhi ka yang rtsa ltung bcu bzhi pa can 
du 'dra bar gsungs pa'i dgongs pa la brtags na/_ji skad gsungs pa de dag bcu bzhir 
bsdud te/_'di ltar/_dkon mchog la dad pa dang gcig_/sngags la dad pa dang gnyis/_theg 
chen nam phyag rgya chen po la mos pa dang gsum/_bla ma dang mched grogs la gus pa dang bzhi/
lha rnams la mi sdang ba dang /_dus mtshams su mchod pa dang /_gzhung gzhan mi mchod pa dang*/
glo bur ba mchod pa dang /_byams pa mi btang ba dang /_bsod nams la 'bad pa dang /_gsang 
sngags la brtson pa dang /_dam tshig gzhan bsrung ba dang /_sngags rgya mi sbyin pa dang /_rgyud 
gsang zhing rtogs par bya ba rnams so/_/de dag gi ldog phyogs rtsa ba'i ltung ba nyid du 'gyur 
bar yang /_rgyud de nyid las/_ji skad bshad pa'i dam tshig rnams/_/gal te nyams par gang 
gyur ba/_/de ni rang rigs snying po'i sngags/_/chig 'bum du ni bzlas brjod bya/_/yang na 
mes rmongs byed pa'i gzungs/_/stong du bzlas brjod byas kyang rung /_/yang na zhi ba'i sbyin 
bsreg bya/_/yang na dkyil 'khor du yang 'jug_/ces gsungs pas so/_/'jam dpal rtsa ba'i 

rgyud las ni/_ji skad du/_kye rgyal ba'i sras/_ngas 'dir chad par lta ba dang /_dkon mchog 
gsum spong ba dang /_byang chub kyi sems spong ba dang /_dbang bskur ba spong ba dang /_bla ma la 
'khu ba zhes bya ba/_lnga po 'di ni rtsa ba'i ltung ba yin par bstan te/_zhes gsungs so/_/de'i 
nang nas dbang bskur spong ba'i ngos 'dzin ni/_dbang bskur ba'i bla ma spong ba la bshad do/_/
gnyis pa sprod pa'i rgyud kyi rtsa ba'i ltung ba ni bcu bzhi ste/_mi dge ba bcu dang /_rtsa ba bzhi'o/_/
bzhi ni/_dam pa'i chos spong ba dang /_byang chub kyi sems gtong ba dang /_ser sna byed pa dang /
sems can la gnod pa byed pa'o/_/de skad du yang /_mngon byang las/_bcu po 'di dag byang 
chub sems dpa' gsang sngags kyi sgor spyod pa'i bslab pa thams cad kyi rtsa ba yin pas gzhi 
zhes bya'o/_/zhes dang /_ltung ba'i rtsa ba bzhi ni srog gi phyir yang yongs su nyams par mi bya'o/_/
zhes gsungs so/_/'o na mi dge ba bcu spong ba ni/_phyi rol pa dang /_nyan rang sogs la yang 
yod pa ma yin nam/_gsang sngags kyi dam tshig tu 'jog pa ci zhe na/_'di'i lan ni/_'dir 
byang chub sems dpa' gsang sngags kyi sgor spyod pa rnams kyis/_'dus ma byas pa'i tshul 
khrims kyi phung po bzung nas/_de las mi 'da' ba'i dam tshig tu bcu po de bzung ba yin pa'i 
phyir na/_khyad par yod do/_/ces 'chad dgos pa yin te/_rnam snang mngon byang las/_gang 
dag 'das dang ma byon dang /_/gang yang da lta'i mgon po rnams/_/thabs dang shes rab ldan 
pa la/_/bslabs nas bla med byang chub ni/_/'dus ma byas pa des 'thob bo/_/thabs dang mi 
ldan ye shes dang /_/bslab pa dag kyang bshad pa ni/_/dpa' bo chen pos nyan thos rnams/_/
de la bzung ba'i phyir bshad do/_/zhes gsungs so/_/'di'i don ni/_gsang sngags kyi thabs 
dang mi ldan pa'i stong pa nyid kyi ye shes dang /_gsang sngags kyi ye shes dang mi ldan pa'i bslab 
pa zhes sbyor rgyu yin par snang ngo*/_/de ltar shes pa na/_bod phyi ma gang dag_/rgyud sde 'og ma 
gnyis la/_'jug sdom gyi rtsa ltung las ma gtogs pa'i rtsa ba'i ltung ba bshad pa med do/_/zhes 
zer ba/_de ji ltar 'gog pa'i tshul yang bde blag tu shes par 'gyur ro/_/gsum pa rnal 
'byor rgyud kyi rtsa ba'i ltung ba rnam par gzhag pa la/_'thad pa'i cha bzhag pa dang /_bla ma 

rnams kyi bzhed pa'i rnam grangs so/_/dang po ni/_rigs lnga'i sdom pa bzung ba'i skabs su/
rigs dang po la dkon mchog gsum/_gnyis pa la rdo rje dril bu slob dpon gsum/_gsum 
pa la sbyin pa rnam pa bzhi/_bzhi pa la phyi nang gsang ba'i chos rnam pa gsum/_tha ma la mchod 
pa'i las gcig pu ste/_bcu bzhi po de'i log phyogs bcu bzhi po de nyid rtsa ba'i ltung bar 'chad 
pa nyid/_slob dpon kun dga' snying po'i bzhed pa yin te/_ji skad du/_de nyid snang chen las/
de bzhin gshegs pa thams cad kyi tshul khrims ni/_ji ltar dus gsum mgon po rnams/_/byang 
chub tu ni nges mdzad pa/_/zhes bya ba la sogs par/_phas pham pa bcu bzhi las bzlog pa'i 
mtshan nyid can no/_/zhes dang /_dpal mchog 'grel chen las kyang /_bsams pa tsam gyis 
'di dag thams cad grub pa yin te/_phyag rgya la sogs pa 'di dag gis ci zhig bya/_zhes bya 
bas/_'di yongs su spangs na pham par 'gyur ro/_/zhes gsungs pa'i phyir ro/_/gnyis pa ni/
bla ma gong ma rnams kyi zhal nas/_rtse mo nas gsungs pa'i sdom pa sgrag gzung gi don la gnyis 
te/_rigs lnga so so'i dam tshig dang /_spyi'i dam tshig go_/dang po ni/_sangs rgyas chos dang /
zhes pa nas ci nus bgyi/_zhes pa'i bar gyis bstan to/_/gnyis pa la/_rtsa ba'i dam tshig dang /
yan lag gi dam tshig go_/dang po ni/_de las gzhan pa/_zhes pa nas/_sbom por 'gyur/
zhes pa'i bar gyis bstan to/_/de'i don ni/_so so'i dam tshig 'di las gzhan bcu bzhi po de 
dag ni/_phas pham par rgyud sde rnams las bshad pa'i phyir/_rtsa ba'i ltung ba zhes bya'o/_/bcu 
bzhi po gang la bya na/_rje btsun rtse mo'i gsung gis/_nam mkha'i snying po'i mdo sde las gsungs 
pa'i byang sems sdom pa la ltos pa'i pham pa bcu bzhi la 'chad/_bod snga ma gzhan dag ni/
srog chags bsad mi bya nas/_chang spong ba'i bar lnga'i log phyogs dang /_dam pa bsten pa dang /
rnal 'byor pa la bsnyen bkur bya ba'i log phyogs gnyis dang /_dge ba bcu'i log phyogs la 
gcig tu bgrangs pa dang /_theg pa dman pa la 'dod mi bya la sogs las zlog pa bzhi/_lha 
sogs la brnyas pa dang /_mtshan ma 'gom pa ste bcu bzhi'o/_/zhes gsung ngo /_/yang kha cig 
na re/_de las gzhan pa bcu bzhi zhes pa ni/_sgrub phyogs kyi dam tshig bcu bzhi las gzhan pa/

dgag phyogs kyi dam tshig bcu bzhi'o/_/de'i ngos 'dzin ni/_rtse mo las/_de la dam tshig gang 
zhe na/_/sangs rgyas chos dang dge 'dun te/_/gtso bo de dag lhur blang bya/_/zhes pa nas/
bya ba ma yin rtag tu spang /_/khyod kyi dam tshig sdom pa yin/_/zhes pa'i bar gyis ston/_zhes 
'chad la/_lung tshad ma ni gong du drangs zin pa las brtags na/_grangs 'grig par snang yang /
cung zad bzlos pa'i tshul ni brtags pas shes par sla'o/_/gangs can pa phyi ma dag na re/_de 
las gzhan pa bcu bzhi zhes pa/_rigs lnga so so'i dam tshig las bzlog pa'i mtshan nyid can 
la 'dod pa mi 'thad de/_de nyid snang chen gyi lung des ni/_rigs lnga'i dam tshig de phas pham 
bcu bzhi las bzlog par bstan pa yin la/_de tsam gyis ni/_de'i log phyogs pham par ston 
mi nus pa'i phyir/_nus su chug na'ang /_sems bskyed kyi log phyogs pham par ston dgos pa 
las/_de yang khyod kyis ma bgrangs pa'i phyir/_dpal mchog 'grel chen du/_rdo rje dril bu 
phyag rgya rnams/_/nam yang yongs su spang mi bya/_/zhes gsungs la/_lung des ni/_khyed phyag 
rgya rdo rje'i rigs kyi dam tshig tu mi bgrang ba la gnod pa'i phyir/_des na bcu bzhi po 'di ni/
bla med nas gsungs pa'i bcu bzhi la bya dgos te/_rgyud sde gong ma gnyis sdom bzung gi cho ga 
'dra bas/_rtsa ltung mthun pa'i phyir ro/_/rnal 'byor gyi rgyud du rtsa ltung bcu bzhi ni bshad la/
bla med kyi bcu bzhi ma yin pa gzhan yod na/_rgya gzhung khungs ma rnams su bgrang bar rigs pa 
las/_sus kyang ma bgrangs pa dang*/_rdor dbyings don bsdus kyi 'grel pa dang /_dz+wa lan d+ha 
ra'i slob dpon kA ma d+he nu pas mdzad pa'i ngan song sbyong rgyud kyi 'grel par/_bud med la 
brnyas pa rnal 'byor rgyud kyi rtsa ltung bcu bzhi par bshad pa'i phyir/_zhes 'chad par byed do/_/de 
ni rigs pa ma yin te/_sgrub byed med pa dang /_gnod byed yod pa'i phyir ro/_/dang po ni/
de lta na/_rnal 'byor gyi rgyud du bla med kyi rgyud nas bshad pa'i rtsa ltung bcu bzhi'i grangs tsam 
zhig 'byung bar rigs pa las/_de'i bshad pa med cing /_de ltar du khyed rang gis kyang 'dod 
pa dang /_rgyud sde gong ma gnyis la rtsa ltung gzhi mthun pa yod pa tsam gyis/_thams cad der mi 
'grub pa dang /_bcu bzhi'i grangs 'dren tshul ma bshad cing /_bcu bzhi zhes pa'i ming gcig 

byung ba tsam gyis de der 'grub na/_spyod rgyud kyi rtsa ltung bcu bzhi po de/_'di'i bcu bzhi'i ngos 
'dzin du ha cang thal ba dang /_yang khyed rang ltar na/_pham pa bcu bzhi las bzlog pa rigs 
lnga'i dam tshig tu 'dod na/_pham pa bcu bzhi po gang la byed/_bla med kyi rtsa ltung bcu bzhi'o/_/
zhes zer ba las 'os med pas/_de lta na/_rigs lnga'i sdom bzung gi tshig 'di dag gis/_bla
med kyi rtsa ltung bcu bzhi bsrung ba'i dam tshig bzung ba nyid du ha cang thal bar 'gyur zhing /
yang de lta na/_rigs lnga'i dam tshig tu rtsa ltang bcu bzhi bzung zin na/_slar yang /_de las 
gzhan pa bcu bzhi ni/_/zhes bzung ma dgos pa dang /_rigs lnga'i dam tshig gis zin pa de 
rnams rtsa ltung bcu bzhi'i 'gal ba mi mthun phyogs su mi 'dug pa dang /_sdom pa sgrag bzung 
gang gi skabs su yang ma bshad pas/_lung med pa dang /_khyed rang gis kyang de der ma bzung 
kyang /_bsrung dgos pa'i shes byed kyi dper so thar gyi sdom pa bkod pas/_khas len 'gal 
ba dang*/_sems bskyed kyi zlog phyogs pham par ma bshad pa/_khyed rang gi phyogs la khas 
blangs dngos su 'gal ba dang /_snga rabs pa'i phyogs la sems bskyed btang ba/_byang sems 
sdom pa'i rtsa ltung du bshad zin pas 'dir mi dgos pa'i phyir/_sgrub byed med do/_/gnyis pa 
gnod byed ni/_rigs pa dang 'gal ba dang*/_khas blangs nang 'gal ba'o/_/dang po ni/
rnal 'byor rgyud kyi sdom pa dang ldan pa de la/_bla med kyi sdom pa dang ldan pas khyab par 'gyur 
zhing /_cig shos la yang de dang ldan pas khyab par 'gyur te/_gnyis po'i sdom pa sgrag bzung 
gi cho ga la ni/_khyad par cung zad kyang med cing /_sdom bzung gi cho ga las gzhan pa'i sngags 
sdom 'thob byed kyi rgyu ni gnyis ka la mi dmigs par khyed rang gis khas blangs pa'i phyir/
gnyis pa ni/_rnal 'byor rgyud kyi sdom ldan des/_bla med kyi sdom pa bsrung dgos pa ma yin 
par thal/_der rigs lnga'i dam tshig tsam bzung ba yin gyi/_bla med kyi dbang du byas pa'i sdom 
pa ma bzung ba'i phyir/_khyab pa khas kyang blangs pa'i dpe ni/_bya spyod du sems bskyed kyi sdom 
pa las gzhan khas ma blangs pa'i rgyu mtshan gyis/_sngags kyi sdom pa bsrung rgyu med pa bzhin no/_/
bzhi pa bla med la ltos pa'i rtsa ltung ni/_bla med kyi sdom pa la gong 'og gnyis yod kyang /_rtsa 

ba'i ltung ba ni bcu bzhi po kho nar nges te/_sdom pa la dbang gi dbye bas gnyis bshad kyang*/
rtsa ba'i ltung ba la mi 'dra ba'i dbye ba ma bshad pa'i phyir dang /_dus kyi 'khor lor rdzogs rim 
gyi sdom pa thob nas rtsa ltung bcu bzhi po gang rung 'byung na/_chad las kyis 'dag pa'i thabs 
med par gsungs pa'i rgyu mtshan gyis/_snga ma las logs pa mi 'chad pa'i rigs pa grub pa 
las so/_/bla med kyi bcu bzhi'i grangs dang /_dngos 'dzin sogs ni kun la grags pas/_re 
shig rtogs par sla ba'i dbang du byas so/_/de lta na'ang /_dbang gong ma las thob pa'i sdom pa 
des/_mi mthun phyogs gang zhig sdom pa dang /_mthun pa'i phyogs gang zhig sgrub pa ni/_ji 
skad du/_rdo rje snying pos gsol pa/_sdom pa zhes bya gang gis dang*/_/dam tshig gang gis 
gnas par bgyi/_/bcom ldan 'das kyis bka' bstsal pa/_khyod kyis srog chags bsad pa 
dang /_/rdzun gyi tshig kyang smra ba dang /_/khyod kyis ma byin par yang long /_/pha rol bud med 
bsten par gyis/_/sems gcig srog chags gsod pa nyid/_/gang phyir sems ni srog tu 
brjod/_/'jig rten sgral ba zhes bya ba/_/rdzun gyi tshig tu rab tu bsgrags/_/btsun mo'i khu ba 
ma byin par/_/gzhan gyi bud med rang mtshungs mdzes/_/zhes gsungs so/_/gnyis pa/
dngos lan bsdus te btab pa ni/_rgyud sde bzhi la rang rang gi_/cho gas thob pa'i dam tshig 
dang*/_/sdom pa mi 'dra'i dbye ba dang*/_/rtsa ba'i ltung ba'ang so sor bshad/_/'og ma 'og ma'i 
sdom pa dang /_/dam tshig dang ni ltung ba rnams/_/gong ma gong ma'i sdom pa dang /_/ltung ba'i 
nang tshan dag tu 'dus/_/rgyud sde 'og ma'i sdom ldan yang /_/tshe 'di nyid la grol bzhed na/_/
rnal 'byor bla na med pa yi/_/dbang bzhi blangs nas de sgom bya/_/rdzogs rim sdom pa zhes bya 
ba/_/dpe dang don gyi ye shes gnyis/_/dpe yi ye shes dbang chog las/_/dngos su skye ba gzhung 
na gsal/_/ye shes de nyid nam mkha' ltar/_/stong pa nyid du shes byas nas/_/de goms pa 
las don gyi ni/_/ye shes phyag rgya chen po mthong*/_/ye shes de gnyis ma thob na/_/thob bya'i 
phyir dang brtan phyir du/_/dkyil 'khor 'khor lo'i thabs bstan pa/_/gong ma'i dbang gi sdom 
pa zhes/_/btags na tha snyad bde bar 'gyur/_/gur las dkyil 'khor 'khor lo zhes/_/thabs 

ni bde ba'i sdom pa ste/_/zhes gsungs pa dang 'grig phyir ro/_/zhes sbyar ba yin no/_/bshad 
bya min pa'i don 'ga' zhig_/bshad pa ha cang thal ches mod/_/bshad nyan byed la phan phyir 
dang /_/bshad zin nyams su blang phyir yin/_/bstan bcos yid bzhin mtsho chen 'di/_/bstan 
bya'i gtso bo gting zab pas/_/bstan pa'i rgya mtshor mtshon nus kyi/_/bstan tshig lbu phreng mtshar 
bas min//_//
dri ba nyi shu pa ni/_phyag rgya bzhi pa zhes bya ba'i/_/bstan bcos bod na bzhugs pa 'di/_/
klu sgrub kyis ni ma mdzad par/_/lo chen mgos kyis bshad de ci/_/zhes pa 'di la gnyis las/
dang po la 'dri ba'i rgyu mtshan ni/_phyag rgya chen po sngags bla med kyi khyad chos yin pa'i shes byed 
du/_'phags pa klu sgrub nyid kyis kyang*/_/phyag rgya bzhi par 'di skad gsungs/_/zhes gsungs 
pa dang*/_lo tsA ba chen po mgos dang /_pho brang zhi ba 'od kyis mdzad pa'i sngags log sun 
'byin la rjes su yi rang bar mdzad pa'i rgyu mtshan gyis so/_/ma dris pa'i nyes pa ni/_klu sgrub 
kyis mdzad par grags pa'i bstan bcos phyag rgya bzhi pa de klu sgrub kyis ma mdzad do zhes/_a 
b+h+ya ka ras man ngag snye mar bshad pa dang*/_pho brang zhi ba 'od kyi sngags log sun 'byin na/
nA gA rdzu nas mdzad par grags pa'i phyag rgya bzhi pa dang /_lnga pa dang /_de'i man ngag dang /
rnal 'byor ma'i byin rlabs dang /_phag mo'i byin rlabs la sogs pa'i sgrub thabs 'ga' zhig 
dang /_theg chen nyi shu pa dang /_sum cu pa dang /_sgyu ma nges bstan dang /_rmi lam nges bstan 
la sogs pa rnams ni/_lta ba gzhan dang mthun pa tsug zer/_spyod pa dang man ngag gi rdzogs 
rim mu stegs dang mthun pas ci yang ma btub/_ces gsungs pa bris snang ba dang /_mgos kyi 
'byam yig che ba'i nang na/_de bzhin du snang ba 'di dag dang 'gal ba ma yin nam snyam pa'i 
dogs pa skye bar 'gyur ro/_/dngos lan gdab pa ni/_spyir ni dogs pa'i gnas de dag la 
bsam pa yin nam/_shes byed kyi lung rigs gzhan yod pa yin kyang rung ste/_bstan 'gyur gyi 
dkar chag mdzad pa'i slob dpon 'ga' zhig gis kyang dor bar snang bas/_mtha' gcig tu 
bshad dka' ba yin mod/_bstan bcos 'di'i lugs gzhir gzhag pa la/_des de mdzad 

par khas len dgos pa de'i tshe/_a b+h+ya'i lugs ni bstan bcos mdzad pa 'dis phyogs snga mar 
gzhag pa shin tu mang bas/_tshad mar mi rung la/_sngags log sun 'byin mdzad pa po de dag 
kyang /_rnam grangs bkod pa tsam yin gyi/_de nas gang bshad lung du bya bar ma nges te/_de 
dag na ni/_phyag rgya chen po thig le'i rgyud dang /_ye shes thig le'i rgyud dang*/_char ba rnam 
gsum kyang /_a tsa ra dmar pos byas par bshad pa'i phyir dang /_sgron gsal gyi 'grel chen 
b+ha bya kirtis mdzad pa dang /_rim lnga'i 'grel pa klu byang gis mdzad pa/_rin po che'i phreng ba 
zhes pa yang ma dag par bshad pa dang /_bod kyi tshad ldan mang pos ni de rnams dag par 'chad 
cing /_theg chen nyi shu pa dang /_sgyu ma nges bstan la sogs pa de dag ni/_rtsod pa dang bral ba'i 
chen po dag gis kyang /_tshad mar mdzad pa shin tu mang ba'i phyir/_yang de des mdzad pa min 
kyang bla ste/_de des mdzad par phyogs snga ma dag gis khas blangs pa dang /_de nas bstan pa'i 
don de lung rigs rnam dag gis grub pa'i phyir na/_'dir sgrub byed ltar snang du 'gyur ba'i 
nyes pa med do/_/de yang /_skabs 'dir phyag rgya chen po la 'khrul pa 'gog pa'i lung rigs 
mang du gsungs pa 'di dag gi go don ni/_bod du phyag rgya bar grags pa rnams kyis/_dbu 
ma'i lta ba la phyag rgya chen por mdzad pa yin la/_de la yang /_'ga' zhig gis ni/_snang ba 
sems su rtogs pa la phyag rgya chen por mdzad/_'ga' zhig gis ni/_gzung 'dzin gnyis med 
kyi ye shes rang rig rang gsal bar rtogs pa la phyag rgya chen po'i lta bar mdzad/_yang 'ga' 
zhig gis ni/_chos thams cad rang gi ngo bos stong par rtogs pa la phyag rgya chen po'i lta bar 
mdzad/_de yang phar phyin gyi theg pa na/_phyag rgya chen po'i tha snyad med pa ma yin te/_phar phyin 
theg pa nas phyag rgya chen po'i tha snyad 'byung bar me+e tri pas bshad pa dang /_rin chen phyag rgya zhes 
bya ba'i ting nge 'dzin gsungs pa dang /_nges pa dang ma nges pa'i phyag rgya la 'jug pa zhes bya ba'i 
tha snyad gsungs pas so/_/zhes gsungs pa yin te/_rgyas par de dag gi gsung rab rnams la 
bltas pas shes pa dang /_khyad par dgongs gcig gi nang na/_phyag rgya chen po bya ba de/_/rang 
gi rig pa 'di nyid yin/_/de la ma yengs skyong ba de/_/gnyug ma chos sku sgom pa yin/_/phyag 

rgya chen po'i bogs 'don de/_/bla ma dam pa'i mos gus yin/_/zhes dang /_yang /_phyag rgya chen 
po dang*/_so sor thar ba'i tshul khrims don gcig ces pa dang /_yang /_snang ba thams cad 
sems su rtogs na phyag rgya chen po yin zhes pa dang /_yang /_nga'i phyag rgya chen po dang rgyud bla 
ma'i lta ba don gcig/zhes pa dang /_yang /_phyag rgya chen po'i lta ba 'di la/_chen po gsum 
gyis ma reg pa bya ba yin te/_de yang mtshan nyid theg pa'i yang rtser 'gyur pa/_dbu ma chen 
pos ma reg_/gsang sngags la gsar rnying gnyis las/_rnying ma'i mthar thug ni/_a ti yo ga 
zhes bya ba rdzogs pa chen po yin la/_des kyang 'di la ma reg_/gsar ma'i mthar thug ni/
mtshan med kyi rdzogs rim phyag rgya chen po yin la/_des kyang 'di la ma reg ste/_chen po gsum 
ni/_blos gzhal/_tshig gis brjod pa yin la/_nged kyi sems nyid rtogs pa 'di ni blo'i yul 
las 'das pa'i phyir/_zhes gsungs so/_/don de dag mi 'thad pa'i dbang du mdzad nas/
deng sang gi phyag rgya chen po dang /_rgya nag lugs kyi rdzogs chen gnyis don gcig tu mdzad nas 
'gog par mdzad pa'i gzhung rnams gsungs pa yin no/_/'di la dkar po gcig thub ces bya 
ba'i ming gis 'dogs pa yang /_rje dwags po lha rje bzhed pa yin par snang ste/_dgongs gcig 
tu/_rje sgam po pas/_sman la dper mdzad nas/_nga'i sems nyid rtogs pa 'di sman dkar po 
gcig thub dang 'dra/_de la mkhas pa chen po gcig gis rgol ba na/_khyod kyi dkar po gcig 
thub de la bsngo ba dang sems bskyed dgos sam mi dgos zer ba la/_gcig thub kyi ngos nas 
mi dgos byas kyang chog_/'khor ba las thar pa rkyang pa'i ngos nas gcig thub yin zer ba byas 
kyang chog/ces gsungs so/_/'on kyang bka' brgyud 'di pa/_rgya nag mkhan po dang lta ba la 
bzang ngan mi snang yang /_spyod pa la khyad par yod pa'i tshul ni/_lugs 'di pas ni/_las rgyu 
'bras dang tshul khrims gsum gyi bslab bya la shin tu nan tan du mdzad par/_de dag gi gsung 
rab la bltas pas shin tu gsal ba'i phyir na/_skur pa gdab par mi bya ste/_gzhung 'dir yang*/
la la gcig thub sgom pa yi/_/rjes la bsngo ba bya dgos zer/_/zhes sogs rnams kyang*/_rje 
dwags po'i rgyud 'dzin rnams la gsungs pa yin pas so/_/des na 'dir dgag bya'i gtso bo ni/

phyag rgya chen po ngos ma zin pa dang /_de la dkar po gcig thub kyi ming 'dog pa gnyis 'gog
par mdzad pa yin gyi/_rgya nag mkhan po'i chos lugs gang yin deng sang gi phyag rgya bas byed 
par ston pa ni ma yin no/_/spyir phyag rgya chen po zhes pa'i ming tsam ni/_bya spyod kyi rgyud na'ang /
ji skad du/_phyag rgya che la gus pa dang /_/zhes sogs mang po snang la/_rnal 'byor gyi rgyud nas 
kyang phyag rgya bzhi ka bshad cing /_bla med kyi rgyud na'ang /_las kyi dang /_ye shes kyi phyag rgya 
dang /_phyag rgya chen mo zhes bya ba gsum gyi zlas phye ba dang /_las dang /_ye shes dang /_chos 
kyi phyag rgya gsum gyi zlas phye ba'i bzhi pa dang /_de dag gang gi yang zlas ma phye bar/_zung 'jug 
gi sku la phyag rgya chen por bshad pa dang /_dbang bzhi pa'i ye shes la phyag rgya chen por bshad pa 
sogs du ma yod kyang /_phyogs snga ma'i 'dod pa ltar/_phar phyin theg pa nas 'byung ba'i dbu 
sems kyi lta ba gang rung la phyag rgya chen por 'dod pa 'di ni rigs pa ma yin te/_de 'dra spyir 
gsung rab nas bshad pa med pa'i phyir dang /_khyad par du/_khyed nA ro dang /_me tri'i rjes 
'brang du khas 'che ba yin la/_khong gnyis de ltar du mi bzhed pa'i phyir/_zhes bya ba'i don no//_//
dri ba nyer gcig pa ni/_lus rgya gshig pa'i shi ma thag/yon tan 'byung ba 'gog mdzad 
na/_/'chi ba 'od gsal chos sku las/_/bar dor longs sku 'byung de ci/_/zhes pa'o/_/'di la 
'dri ba'i rgyu mtshan ni/_/la la zhi gnas cung zad dang*/_/snang stong rtogs pa phra mo la/_/mthong 
lam yin zhes ngo spyod byed/_/khyung gi sgong rgya ji bzhin du/_/lus kyi rgya yis bcings pas na/_/lus 
rgya zhig pa'i shi ma thag/yon tan phyi nas 'byung zhes zer/_/zhes pa de 'gog pa na/_nyi ma de 
ring shar ba yi/_/'od zer nang par 'byung ba mtshar/_/zhes theg chen mthong lam tshe 'dir thob 
pa la/_lus brgyar sprul nus pa la sogs pa'i yon tan brgya phrag bcu gnyis po shi ba'i 'og 
rol tu 'byung ngo /_/zhes zer ba la/_nyi ma dang de'i 'od zer gyi dpe la brten nas dgag pa 
mdzad par snang ba'i rgyu mtshan gyis so/_/gnyis pa ma dris na skyon 'byung ba'i tshul ni/_'o na tshe 
'dir 'od gsal gyi ming can/_stong pa nyid mngon sum du rtogs kyang /_de'i rten du slob pa'i 
zung 'jug gi sku mngon du ma byas pa gcig mi srid par thal ba dang /_tshe 'dir sangs rgyas kyi 

chos sku mngon du byas nas/_phyi mar longs sku mngon du byed pa gcig mi srid par 'gyur te/
stong nyid mngon sum du rtogs nas/_de'i yon tan mngon du byed pa la lus kyi rgyas bcings ma 
bcings la khyad par med pa'i phyir/_de la 'dod mi nus pa'i shes byed ni/_gsang ba 'dus pa 
las/_lam rim pa lnga nyams su blangs pa na/_brtson 'grus can tshe 'di nyid la 'tshang rgya ba 
dang /_le lo can bar dor 'tshang rgya ba'i tshul gnyis gsungs pa yin la/_de'i nang nas gnyis 
pa de 'chad pa na/_spyod pa bsdus pa'i sgron ma las/_ji skad du/_rdo rje slob mas gsol pa/
gal te sgrub pa po bden pa mthong yang /_sngon gyi bag chags la goms pa'i stobs kyis zhing 
las dang /_tshong dang /_bsnyen bkur la sogs pas g.yengs nas/_spyod pa spyad pa rnam pa 
gsum spyod par mi byed pa dang /_sgrub pa po gzhan dag 'byor ba ma tshang bas/_rgyud las ji 
skad gsungs pa'i cho ga rdzogs par byed mi nus pa'i phyir/_mi spyod pa de dag ni 'chi ba'i dus 
byas na yang srid pa gzhan du 'gro bar 'gyur ram/_yang na rdo rje 'chang ba nyid thob par 'gyur/
rdo rje slob dpon gyis smras pa/_'di la bsal bya gang yang med/_/gzhag par bya ba ci yang med/_/
yang dag nyid la yang dag lta/_/yang dag mthong na rnam par grol/_/zhes bya ba ni/_rdzogs 
pa'i rim pa la gnas pa'i dbang du byas pa'i tshig ste/_'di lta ste yang dag pa mthong ba'o/_/zhes 
bya ba ni yang dag pa mthong bas/_rtag pa dang /_chad pa dang /_'pho ba la sogs pa'i lta ba ngan 
pa 'gags par 'gyur ro/_/'on kyang tha snyad la brten nas/_'pho ba rnam par dag pa nges par 
spyad par bya ste/_'di na phung po la sogs pa ni 'jig rten pha rol tu 'pho bar mi byed de/_rtag 
pa'i skyon tu thal bar 'gyur ba'i phyir ro/_/'jig rten pha rol 'chi ba las gzhan pa nyid las 
kyang 'byung ba ma yin te/_rgyu med pa'i nges pa'i thal bar 'gyur ba'i phyir ro/_/'di lta ste/
mar me las mar me dang /_rgya las rgya dang /_sgra las brag cha dag ni/_de nyid dam de las 
gzhan pa zhes brjod par mi nus so/_/de bas na gser 'od dam pa'i mdo las/_sangs rgyas 
mya ngan mi 'da' zhing /_/chos kyang nub par mi 'gyur te/_/sems can rnams ni 'dul ba'i phyir/_/
mya ngan 'das par bstan pa yin/_/zhes gsungs pa dang /_lang kar gshegs pa'i mdo las 

shes yin la/_de la slob pa dang mi slob pa'i ye shes kyi dbye bas gnyis las/_dang po ni rten 
sgyu lus dang zung du 'jug pa'i slob pa'i zung 'jug yin la/_gnyis pa de rten yan lag bdun 
ldan gyi longs sku dang zung du 'jug pa de la ni/_mi slob pa'i zung 'jug ces 'chad pa yin pas/
sangs rgyas kyi chos sku dang /_longs sku ya bral du song ba mi srid pa'i phyir ro/_/snyam pa'i 
dogs pa 'di spang dgos so/_/gnyis pa ni/_gangs can pa gzhan dag/'chi khar 'od gsal 
mngon du byas pa'i don/_chos nyid mngon sum du byas pa ma yin no/_/zhes gsungs pa ni rigs 
pa ma yin te/_'chi khar mngon du byed pa'i 'od gsal la dpe dang don gyi ye shes gnyis las 
gzhan ni ma bshad/_gnyis pa'i dbang du byas na ni/_chos nyid mngon sum du mthong ba las ma 
'das la/_dang po'i dbang du byas na/_spyod bsdus dang 'gal ba yin te/_lung gong du drangs 
zin pa la brtags pa na/_'chi khar 'od gsal mngon du byed pa po de sngon nas bden pa mthong 
zin pa zhig la bshad la/_sngon nas dpe'i ye shes tsam yang ma skyes na bden pa mthong ba'i don 
med pa'i phyir ro/_/gnyis pa dngos lan gdab pa ni/_bstan bcos mdzad pa 'di'i bzhed 
pas/_spyod bsdus su/_bden pa mthong yang /_zhes gsungs pa de dpe'i ye shes la mdzad par 
snang la/_de'i tshe na/_'chi ba 'od gsal du bsres pa de/_don gyi 'od gsal mngon du byas 
par 'chad dgos so/_/de lta na yang*/_'chi ba 'od gsal zhes pa de tshe 'di'i rten la yod pa ma 
yin te/_'od gsal de mngon du gyur pa dang /_tshe 'di'i 'chi srid 'gags zin pa dus mnyam 
pa'i phyir/_de'i shes byed kyang*/_sems can thams cad la 'chi ba 'od gsal zhes bya ba/
dus kyi thung ba'i mthar thug pa skad cig ma gcig 'byung ba de yang /_ji srid 'chi srid ma 
'gags pa de srid du 'byung ba ma yin te/_ji srid tshe 'di'i rnam smin gyis bsdus pa'i kun 
gzhi'i rnam par shes pa 'od gsal du ma thim pa de srid du ni/_'chi ba 'od gsal la mngon du 
mi 'gyur la/_de der thim pa'i tshe na ni/_shi bar tha snyad 'dogs pa'i phyir ro/_/de yang man 
ngag dang bral ba rnams la ni/_'od gsal dus mtha'i skad cig ma las lhag pa mi 'byung bas/
tshe 'di'i 'chi srid 'gags pa dang /_phyi ma'i srid pa grub pa gnyis/_srang mda'i mtho dman gyi 

tshul du 'byung la/_man ngag yod pa rnams la ni/_dpe'i 'od gsal mngon du gyur pa zhig yin 
na/_de gzhi dus kyi 'od gsal dang phrad pas don gyi 'od gsal du 'gyur la/_de las langs 
nas slob pa'i zung 'jug mngon du byed cing /_'tshang rgya ba'am/_rig pa 'dzin pa la sogs 
pa'i gnas su 'gro bar byed do/_/don gyi 'od gsal rgyud la skyes pa'i man ngag pa zhig yin na 
ni/_de gzhi dus kyi 'od gsal dang bsres pas/_yang dag pa'i mtha' mngon du byas te/_mi 
slob pa'i zung 'jug mngon du gyur pa'i sgo nas 'tshang rgya ba yin no/_/'od gsal gnyis po gang 
yang mngon du ma gyur par/_sems rnam par dben pa'am/_sgyu lus kyi man ngag legs par 
sbyangs pa'i rnal 'byor pa zhig yin na ni/_de gzhi dus kyi 'od gsal dang phrad pa na/_dpe'i ye 
shes mngon du byed cing /_zung 'jug gi sku thob par ma nus pas gang 'dod pa'i gnas su skye ba 
len par 'gyur ro/_/de gsum gang yang sngon gyi 'phen pa'i dbang gis de ltar nus pa yin te/
spyod bsdus kyi lung drangs ma thag pa las gsal ba'i phyir/_tshul de la ni/_sngon gyi man ngag pa 
rnams kyis/_'od gsal ma bu 'phrod pa zhes bya ba'i brda sbyar ba yin la/_de 'dra de skye ba phyi 
mar gtogs pa ma yin te/_phyi ma'i srid pa gang yang mngon du ma gyur pa'i phyir/_de lta na'ang /
'di la bar dor 'tshang rgya ba zhes pa'i ming gis btags pa yin te/_'di'i 'chi srid 'gags 
shing /_phyi ma'i skye srid ma grub pa'i bar der 'tshang rgya ba'i phyir ro/_/yang bar dor slob pa'i 
zung 'jug mngon du byas pa zhig yin na ni/_spyod pa gsum po gang rung la bslabs nas 'tshang 
rgya ba'am/_gang du lus len par 'dod pa de nyid du 'phen pa sngon du btang nas/_de nyid du skye 
ba len pa yin la/_de'i tshe bar do rang mtshan pa med par zung 'jug gi sku de nyid bar do'i tshul 
gyis 'jug pa yin/_zhes snga rabs pa rnams gsungs so/_/'o na zung 'jug gi sku gnyis ka 
yang /_rlung sems dwangs ma las grub pa'i skur bshad na/_de 'dra'i rlung dwangs ma de tshe 'di'i 
'byung ba las grub pa yin nam/_zhe na/_ma yin te/_rdul phra rab kyi chos nyid las 'das pa'i 
phyir ro/_/'o na ci zhe na/_sems rang bzhin gyis 'od gsal ba de nyid/_g.yo ba'i cha nas rlung 
dwangs ma zhes bya la/_de yang slob pa'i zung 'jug gi dus su/_sgrub pa po'i lus rags pa de'i 

khong na gnas shing /_de'i rgyas bcings pa mi 'gal la/_de'i tshe na lus kyi rgyas ji tsam 
bcings kyang /_lus brgyar sprul pa la sogs pa'i yon tan mtha' dag ston par nus so/_/mi 
slob pa'i zung 'jug mngon du byas pa de'i tshe ni/_sgrub pa po'i lus gser 'gyur gyi rtsis sbyangs 
pa ltar/_zung 'jug gi skur song ba'am/_sbrul gyi shun pa rjes pa lta bur 'dod pa'i lugs 
gnyis las/_gang yin kyang rung ste/_byang chub kyi sems kyi rdo rje de nyid/_sku gsum dbyer mi 
phyed pa'i bdag nyid can du song ba yin gyi/_'ja' tshon lta bu'i snang ba gcig 'char bar bshad 
pa de/_sangs rgyas kyi sas bsdus pa ni ma yin te/_gdul bya gzhan snang gis bsdus pa'i phyir 
ro/_/zhes rnam par spros pa de tsam gyis chog go_/de dag la 'di skad ces/_'chi ba 'od 
gsal zhes bya ba/_/tshe 'di'i srid pas bsdus pa min/_/de phyir chos sku longs sku gnyis/_/
lus rten gcig la mnyam du 'grub/_/'od gsal zhes bya sgyu lus kyi/_/bag chags sbyong ba'i 
gnyen po ste/_/phyogs re ba dang mtha' dag gi_/dbye bas zung 'jug gnyis mngon byed/_/skyu 
lus zhes pa yid lus te/_/rlung sems dwangs ma'i bdag nyid do/_/de yang so so skye bo yi/_/yid 
lus yin phyir kun rdzob bden/_/ji srid 'di mngon ma byas pa/_/de srid rdzogs rim lha yi sku/_/
mi 'byung de phyir dben gsum dang*/_/bskyed pa'i rim pas 'di bsgrub bya/_/'od gsal ba 
yis 'di sbyangs nas/_/mi slob ye shes mngon gyur tshe/_/chos kyi sku dang sgyu ma'i sku/_/zung 
'jug don dam bden par gzhag/ces sbyar ro//_//
dri ba nyer gnyis pa ni/_pha rol phyin dang gsang sngags kyi/_/sangs rgyas rgyan can rgyan 
med du/_/thal ba 'dod pa ma yin nam/_/zhes pa'o/_/'di la gnyis las/_dang po la 'dri 
ba'i rgyu mtshan ni/_bstan bcos 'di'i phyogs snga mas/_phar phyin theg pas thob pa'i mthong 
lam pa de/_yon tan brgya phrag bcu gnyis sogs ston nus pa'i rgyu mtshan gyis rgyan can dang /
sngags kyi theg pas thob pa'i mthong lam pa des/_de mi nus pa'i rgyu mtshan gyis rgyan med du 
khas blangs pa la/_'o na tshul gnyis kyis thob pa'i sangs rgyas gnyis kyang /_rgyan can dang /
rgyan med du thal/_zhes 'phangs 'dug pa'i rgyu mtshan gyis so/_/gnyis pa ma dris pa'i skyon ni 

gnyis te/_'di'i phyogs snga mas 'dod lan thebs pa dang /_phyogs gzhan gyis kyang 'dod 
lan thebs pa'i tshul bsam pa'o/_/dang po ni/_'di'i phyogs snga smra ba dag/rgyal po in+d+ra b+hA ti 
lta bu/_rten de la zung 'jug gi sku brnyes pa yin kyang /_mdzad pa bcu gnyis kyi tshul ma bstan 
pas rgyan med dang /_ston pa thub pa'i dbang po yang /_rgyal po zas gtsang gi sras su gyur pa'i 
rten de nyid la sangs rgyas pa yin pa lta bu'i bshad pa zhig spyod bsdus su gsungs shing /slob 
dpon shAkya bshes gnyen gyis kyang /_rten de la sangs rgyas pa'i bshad pa mdzad pa ltar/_ston 
pa de ni theg pa chen po'i tshul gnyis ka la mthun snang du grub pa'i sangs rgyas su 'chad pa des 
ni/_mdzad pa bcu gnyis kyi tshul bstan pas rgyan bcas so/_/snyam du dogs par 'gyur ba 
dang /_sngon gyi gsang 'dus pa phal che ba dag/mgon po klu sgrub kyis/_lus rten de nyid la zung 
'jug gi sku mngon du byas par 'chad kyang /_lus de nyid kyis sangs rgyas kyi sprul sku'i mdzad pa 
ma byas par 'chad pa'i phyir na rgyan med do/_/gnyis pa ni/_de ltar thal ba 'phangs pa'i shugs 
la/_tshul gnyis kyi sangs rgyas gnyis po la rgyan yod med kyi khyad par med pa nyid du bzhed 
par song bas/_bdag med bstod 'grel du/_bstan bcos mdzad pa 'di nyid kyis/_tshul 
gnyis kyi sangs rgyas la/_'o mas bcus pa'i kyu ru ra dang /_chus bcus pa'i kyu ru ra lta bu'i 
khyad par yod do/_/zhes gsungs pa dang 'gal lo snyam du dogs pa dang /_sngags kyi theg pas 
'dzam bu gling gi mi'i lus rten la sangs rgyas pa de'i tshe na/_thugs chos kyi skur sangs rgyas 
kyang /_gsung longs spyod rdzogs pa'i sku dang /_lus mchog gi sprul pa'i skur sangs rgyas sam 
ma rgyas/_rgyas na ni nges pa lnga ldan du thal ba dang /_lus des mdzad pa bcu gnyis kyi tshul ston 
par thal lo/_/gnyis pa ltar na sngags kyi sangs rgyas rgyan med du thal pa 'dod pa yin no/_/
snyam pa'i dogs pa 'di dag 'byung ngo*/_/gnyis pa dngos lan gdab pa ni/_mi'i lus rten la 
sngags kyi theg pas sangs rgyas pa'i sangs rgyas de la/_sku gsum ka dus gcig tu ma tshang ba'i 
rgyu mtshan gyis/_rgyan med du thal ba'i skyon yod pa ma yin te/_de'i tshe gnas der gdul bya 
gzhan snang la ltos pa'i gzugs sku gnyis kyi snang ba ma shar kyang /_gnas tshul gyi sku gsum po 

ni/_grub pa dang bde ba tha mi dad pa'i tshul gyis grub nas yod pa'i phyir dang /_sangs rgyas 
thams cad kyi chos kyi sku gcig tu 'dus shing /_phrin las thams cad kyang gcig tu 'jog pa 
yang lung chos kyi snying por bshad pa yin pas/_gdul bya gzhan snang la gzugs sku gnyis kyi 
snang ba shar ba thams cad kyang /_sangs rgyas ma thag pa de'i yang gzugs kyi skur 'chad dgos 
pa'i phyir dang /_gnas tshul gyi longs sprul gnyis ngos 'dzin ni me long lta bu'i ye shes dang /_bya 
ba grub pa'i ye shes la 'chad pa yin te/_ji srid ye shes de gnyis mngon du ma gyur pa de srid du 
ni/_chos kyi skur sangs rgya ba yang mi 'byung ba'i phyir ro//_//
dri ba nyer gsum pa ni/_dge slong sdom pa ma thob par/_/mkhan slob byas pas chog pa 
zhig_/'dul ba'i mdo dang lung dag tu/_/gsal bar gsungs pa ma yin nam/_/_ zhes pa'o/_/
'di la gnyis las/_dang po la 'dri ba'i rgyu mtshan ni/_gzhung du/_dge slong sdom pa ma thob 
par/_/mkhan slob la sogs byed pa ni/_/gsang sngags med par sbrul gdug gi_/mgo las 
rin chen len pa ltar/_/rang gzhan rlag pa'i rgyu ru bas/_/zhes pa'i rnam bshad mdzad pa po 
rnams kyis/_sgra ji bzhin pa de nyid sor 'jog pa las gzhan zur thon pa'i bshad pa ci yang mi 
snang ba'i rgyu mtshan gyis so/_/ma dris pa'i nyes pa ni/_bsnyen par ma rdzogs pas mkhan po mi 
rung ba de lta na/_mdo rtsa ba las/_de bsnyen par ma rdzogs pa nyid yin na yang ngo /_/zhes 
gsungs la/_de 'dra de yang mkhan po'i dbang du byas pa yin zhing /_yang sgra ni/_gong du sdom 
pa skye bar bshad pa dang 'grel rgyu yin pa'i phyir na/_bsnyen par ma rdzogs pas mkhan po mi rung 
ba ma yin no/_/zhes pa dang /_lung zhu ba las/_mtshams med lnga byas pa dang /_mu stegs can 
dang /_mu stegs can zhugs pa dang /_dge tshul gyis bsnyen par rdzogs par byed pa'i gsol
bzhi'i las byas na/_bsgrub bya de bsnyen par rdzogs par 'gyur zhing /_dge 'dun ni 'das pa 
dang bcas par ro/_/zhes gsungs pa'i phyir na/_de 'dra de dag gis kyang las kyi slob dpon mi 
rung ba ma yin no/_/snyam pa'i dogs pa dag skye bar 'gyur ro/_/gnyis pa dngos lan gdab pa 
ni/_brtag pa dang po de gnod byed du 'jug pa ma yin te/_mdo rtsa ba las gsungs pa de ni/

de'i 'phro de nyid las/_ji skad du/_de dge slong nyid ma yin par shes na ni mi skye'o/_/zhes 
gsungs pas/_dge slong ma yin pa la dge slong du 'du shes te mkhan po mdzad pa'i dbang du 
byas pa yin la/_'dir ni bsnyen par ma rdzogs pa la ma rdzogs pa nyid du 'du shes te mkhan po 
mi rung ba'i dbang du mdzad pa yin pas so/_/rnam par dpyod pa gnyis pas kyang mi gnod de/
bstan bcos 'dir bshad pa de ni/_bsnyen par ma rdzogs pa las kyi kha skong du mi rung ba'i don 
yin zhing /_gang zhig kha skong du mi rung ba de ni las byed pa por 'gyur ba zhig srid kyang /_las 
kyi slob dpon du ni nam yang mi rung ba'i phyir/_don de la dgongs nas/_'dul ba'i mdor/
de dag ni byed pa po nyid ma yin no/_/zhes dang*/_'dul ba'i rnam bshad mdzad pa dag gis 
kyang /las kyi slob dpon du rung ba la kha skong gi chos dang ldan pa yan lag tu dgos par 
bshad do/_/lung las gsungs pa de ni/_las byed pa po'i dge slong gis shin tu phongs par 
gyur pa'i tshe/_sngags kyi cho ga blo la bzung nas dge 'dun la brda sprod par nus pa'i bsnyen par 
ma rdzogs pa de dang de dag gis kyang /_kha skong du ma gyur pa'i tshul gyis mtshams gzhan na 
'dug pa'am/_'greng pa'i spyod lam lta bus/_bsgrub bya bsnyen par rdzogs dus kyi kha skong 
grangs tshang ba la sngags kyi cho ga de brda sprad pa las/_bsgrub bya dang kha skong gi dge slong gi dge 
'dun rnams kyis las de nyams su myong bar gyur pa'i tshe/_bsgrub bya'i rgyud la bsnyen rdzogs kyi 
sdom pa skye ba la dgongs pa yin te/_zhu ba mang shos las de ltar gsungs pa'i phyir dang*/
mdo las kyang /_bsnyen par rdzogs pa la ni bcu la sogs pa'o/_/mtha' khob dag tu med na/
'dul ba 'dzin pa dang lnga la sogs pa'o/_/zhes 'dul ba 'dzin pa zur du 'dren pa'i rgyu mtshan 
yang /_'dul ba 'dzin pas kha skong byed pa'i nges pa med pa la dgongs pa'o/_/'o na rgya cher 
'grel du las byed pa po kha skong gi gtso bor bshad pa ma yin nam zhe na/_de ltar bshad pa de 
ni/_las byed pa pos kha skong yang mdzad pa'i dbang du byas pa yin te/_de'i tshe na de 'dra de las 
kyi slob dpon du 'gyur bas so/_/spyir ni las byed pa po kha skong du dgos pa'i khyab pa med de/
rab byung gi zhu ba byed pa dang /_gsang ste ston pa'i nang du 'ong ba zhu ba bzhin no/_/de bzhin du 

gsang ste ston pa'i slob dpon du 'gyur ba la ni/_kha skong du 'os pa zhig dgos te/_de 'gyur 
ba la dge 'dun gyis der bskor dgos pa'i phyir/_gsang ston tsam du 'gyur ba la ni de mi 
dgos te/_lkog tu bar chad 'dri ba dang /_dge 'dun gyi nang du 'ong ba zhu ba'i sngags chog 
gsal bar brjod shes pa tsam gyis/_gsang ste ston pa'i go chod pa'i phyir//
dri ba nyer bzhi pa ni/_kha 'bar ma yi gtor ma la/_/de bzhin gshegs pa bzhi yi 
mtshan/_/sngon la brjod pa mi 'thad na/_/rje btsun grags pas mdzad de ci/_/na maHsarba ta thA 
sogs/_/de bzhin gshegs pa thams cad la/_/phyag 'tshal ba yi sngags min nam/_/zhes 
pa'o/_/'di la gnyis las/_dang po la 'dri ba'i rgyu mtshan ni/_rnam bshad mdzad pa dag la 
gzhung gi sgra ji bzhin pa de nyid las gzhan mi snang ba'i rgyu mtshan gyis so/_/ma dris pa'i nyes pa 
ni/_rje btsun gyis mdzad pa'i gtor ma brgya rtsa'i dpe par du grub pa zhig gi nang na/_lnga man 
chad thams cad la thog mar de bzhin gshegs pa bzhi'i mtshan brjod nas/_de'i 'og tu sngags 
brjod par gsungs 'dug pa dang 'gal lo snyam pa dang /_yang sngags kyi 'og tu sangs rgyas 
bzhi'i mtshan brjod rgyu yin pa de lta na/_rje btsun gyis mdzad pa'i gtor chen gyi yi ge na/
g.yas mchog sbyin chos 'byung gi phyag rgya dang ldan pas sngags lan bdun bzlas/_g.yas kyi 
phyag rgya kha sbub te/_mchod pa lnga la reg pa tsam re bya'o/_/ta thA ga ta bzhi'i ming nas brjod pa 
med/_ces gsungs pa dang 'gal lo/_/gal te snga ma de yi ge ma dag pa yin no snyam na/_de ltar 
yin du chug/sngags kyi thog mar de bzhin gshegs pa bzhi'i mtshan nas brjod na nyes pa ci yod/
'ga' zhig na re/_sangs rgyas la skyabs su ma song ba 'ga' zhig gis gtor ma mi thob pa yin 
no/_/zhes zer/_'o na gtor sngags kyi thog mar/_de bzhin gshegs pa thams cad la phyag 
'tshal ba'i tshig byung ba dang 'gal lo/_/gnyis pa dngos lan gdab pa la/_dang por gtor ma 
byin gyis rlob pa'i tshe/_thog mar de bzhin gshegs pa thams cad dang /_'phags pa 'jig 
rten dbang phyug la phyag 'tshal ba ni/_de'i bden pa'i stobs kyis gang 'dod pa de dang der byin 
gyis rlob pa yin la/_byin gyis brlabs zin pa'i 'og tu/_de bzhin gshegs pa bzhi'i mtshan 

brjod pa ni/_chos kyi sbyin pa dang /_mi 'jigs pa'i sbyin pa byin pa'o/_/gtor ma sbyin pa ni 
zang zing gi sbyin pa'o/_/'o na bcu tshan lnga pha sogs gzhan la sangs rgyas bzhi'i mtshan sngon la 
brjod cing /_bcu tshan dgu pa kho na la rjes su brjod pa'i rgyu mtshan ci zhe na/_de ni sangs rgyas 
kyis bcas pa'i dbang gis yin te/_yi dwags kha la me 'bar ma la skyabs mdzad pa'i gzungs 
las/_lag pa g.yas pa snod kyi steng du gzhag la/_gzungs 'di lan bdun bzlas nas/
de bzhin gshegs pa bzhi'i mtshan nas brjod par bya'o/_/zhes gsungs pas so//_//
dri ba nyer lnga pa ni/_sman pa'i rgyal po'i mdo gang ste/_/mdo rgyud gnyis kyi zlas phye ba'i/
mdo ru bzhed dam rgyud yin grang /_/dang po ltar na de las ni/_/sngags kyi cho ga 'byung de ci/_/
gnyis pa ltar na skabs kyi ni/_/rtsod pa'i lan du ji ltar 'gyur/_/zhes pa 'di la gnyis las/
dang po la 'dri ba'i rgyu mtshan ni/_gzhung gi 'phros la brtags pa na/_phyogs snga mas rigs lnga 
ser 'jam 'thad pa'i shes byed du/_lpags pa gser mdog lpags pa srab pa dang*/_/zhes 
mdo las gsungs pas so/_/zhes pa'i dogs pa bsu nas/_'o na sman bla'i sku mdog kyang ser 
po nyid du byed rigs par 'gyur la/_de lta na mdo nyid las sngon por bshad pa dang 'gal lo/_/
zhes 'chad dgos pa lta bur snang ba'i rgyu mtshan gyis so/_/gnyis pa ma dris pa'i nyes pa ni/_'o 
na rigs lnga ser 'jam mdo lugs yin pa'i shes byed la sun 'byin de ltar 'phen pa de'i tshe na/
sman bla'i mdo de mdo sngags gnyis po 'gal bar byas pa'i dus kyi mdo yin nam sngags yin/
dang po ltar na/_zhi ba 'tshos sngags su bkral ba dang 'gal/_des de sngags su ma bkral na/
ji skad du/_mdo dang rgyud kyi khyad par ni/_/cho ga'i bya ba yod med yin/_/zhes 'chad pa dang 
'gal/_gnyis pa ltar na/_mdo lugs kyi sangs rgyas gser mdog can kho nar 'bri dgos 
pa'i shes byed la/_sngags lugs kyi sangs rgyas sun 'byin du brjod pa ji ltar 'brel/_de 
der 'brel ba'i rgyu mtshan zhig yod pa 'o na/_dus kyi 'khor lo dang*/_dgyes pa rdo rje dang*/
'khor lo sdom pa la sogs pa rnams kyis ma nges pa 'phen par rigs pa las/_sman pa'i rgyal 
po'i sku mdog kho nas ma nges pa 'phen pa ci snyam pa'i dogs pa 'di skye bar 'gyur ro/_/dngos 

lan btab pa ni/_sman bla'i mdo ni rang rkang gi bzhugs tshul mdo kho nar nges pas/_rigs 
lnga'i sku mdog ser 'jam du byed pa'i shes byed de la/_sman bla'i sku mdog baiDUr+ya'i 'od can du 
bshad pas ma nges pa 'phangs pa yin no/_/rang rkang gi bzhugs tshul mdo yin kyang /_bo d+hi sa 
tAs mdzad pa'i bstan bcos de bzhin gshegs pa bdun gyi cho ga mdo sde las bsdus pa zhes bya 
ba des ni/_mdo de sngags su bkral ba yin te/_der bkral ba'i khyad par gyi chos mtha' dag 
tshang ba'i phyir ro//_//
dri ba nyer drug pa ni/_ltung bshags sngags lugs mi bzhed na/_/bstan bcos mdzad pa 
'di nyid kyis/_/sangs rgyas sum cu rtsa lnga po/_/rigs lngar bsdus pa ji ltar yin/_/zhes pa 
'di la gnyis las/_dang po la 'dri ba'i rgyu mtshan ni/_rnam bshad mdzad pa dag gis kyang 
gzhung gi sgra ji bzhin pa de nyid sor gzhag nas/_ltung bshags kyi sangs rgyas la sngags lugs 
su bkral ba mi srid pa lta bu'i bshad pa mdzad cing /_de'i shes byed du/_rab tu byung ba'i cha 
lugs can gyi phyag mtshan du mtshon cha thogs pa'i rnam pa can gyi sgrub thabs byed pa mi 'thad 
pa'i phyir/_zhes 'chad par snang ba'i rgyu mtshan gyis so/_/ma dris pa'i nyes pa ni/_de lta yin 
pa 'o na/_bstan bcos mdzad pa 'di nyid kyis/_/sangs rgyas sum cu so lnga po'i sku mdog phyag 
mtshan gyi rnam gzhag mdzad pa'i bstan bcos las/_sum cu so lnga po bdun tshan lngar bsdus nas/
go rim bzhin du/_rgyal ba rigs lnga'i sku mdog dang phyag rgya ji lta ba bzhin du/_bris sku dang /
zlugs ma'i gzhengs thabs rgyas par gsungs pa dang 'gal lo snyam pa'i dogs pa 'di skye bar 
'gyur ro/_/gnyis pa dngos lan gdab pa ni/_byang chub kyi ltung ba bshags pa zhes bya ba'i 
mdo de/_rang rkang nas sngags lugs ma yin kyang /_de nas 'byung ba'i lha tshogs la sngags 
lugs kyi sgrub thabs 'byung ba mi 'gal te/_bya rgyud nas gsungs pa'i lha la bla med kyi sgrub 
thabs yod pa mi 'gal ba bzhin dang /_yum rgyas 'bring bsdus gsum nas 'byung ba'i sher 
phyin la/_rgyud sde bzhi ka dang rjes su mthun pa'i sgrub thabs snang ba bzhin no/_/ltung bshags 
sngags lugs kyi sgrub thabs bzhin mdzad pa de'i tshe yang /_rigs lnga'i sku mdog dang phyag rgya 

phyogs snga smra ba dag gis/_klu sgrub dang dA ri ka pa sogs kyi sgrub thabs bzhin khas blangs nas/
de dag sngags lugs yin zhes zer ba ma yin gyi/_mdo de dang de'i dngos bstan de nyid sngags 
lugs su khas blangs pa'i phyir ro/_/de'i 'khrul gzhi yang /_ltung bshags la de bzhin 
gshegs pa sum cu rtsa lnga po mdun du spyan drangs nas phyag 'tshal bar bshad pa dang /_sher snying 
la gzungs sngags bzla bar bshad pa'i rgyu mtshan gyis so/_/snyam du bsams pa yin no/_/de 
dag la khyab pa ma nges pa'i shes byed ni/_bzang po spyod pa'i smon lam lta bus ma nges pa dang*/
'dul ba'i lung du/_yangs pa can gyi grong khyer du 'jug pa'i dang /_rims nad zhi bar byed 
pa'i sngags dang /_bslab pa kun las btus su/_bdud tshar gcod pa'i dang /_byang chub kyi 
sems brtan par byed pa'i dang /_de bzhin gshegs pa'i yi ge brgya pa la sogs pa mang du 
gsungs pa rnams kyis ma nges so/_/de bzhin du sman bla'i mdo dang /_tshe dpag tu med pa'i mdo 
sngags lugs yin pa dang /_rten 'brel snying po'i sh+lo ka gcig po sngags lugs yin pa dang /
grub chen brgyad cu'i rtogs brjod dang /_gnas brtan bcu drug gi rtogs brjod lta bu sngags 
lugs yin pa 'gog kyang /_de dang de dag yi dam gyi lha la gnang ba thob pa'i slob dpon so 
sos sngags su bkral ba yod na/_'gog par mi mdzad pa yang don gyis 'thob ste/_dper na 
rab 'byor la sogs pa'i nyan thos bcu drug dang /_rang rgyal ba bcu gnyis dang /_skal bzang 
gi sems dpa' stong la sogs pa/_pha rol tu phyin pa'i theg pa nas 'byung ba'i rigs can 
gsum gyi gang zag so so ba de rnams/_rang rkang nas gsang sngags kyi lha ma yin kyang /_rgyud 
dang sgrub thabs kyi gzhung so so nas de dag der 'grel pa mi 'gal ba bzhin no//_//
dri ba nyer brgyad pa ni/_gsang ba 'dus pa'i lha tshogs la/_/mdo lugs cho ga mi srid 
na/_/spyan ras gzigs dang 'jam dbyangs dang*/_/phyag na rdo rje la sogs la/_/mdo las byung 
ba'i cho ga zhes/_/bya ba mkhan chen zhi ba 'tshos/_/mdzad pa'i dgongs pa ci yin drang /_/zhes 
pa'o/_/'di la gnyis las/_dang po la 'dri ba'i rgyu mtshan ni/_gzhung du/_deng sang gsang ba 
'dus pa'i lha/_/bsgoms nas mdo lugs yin zhes zer/_/zhes sogs kyi sgra ji bzhin pa la ni/

spyir gsang sngags kyi lha dang /_bye brag gsang ba 'dus pa'i lha la mdo lugs kyi cho ga mi srid 
pa lta bur bshad cing /_rnam bshad mdzad pa dag gis kyang /_zur lhag po thon pa mi snang ba'i 
rgyu mtshan gyis so/_/ma dris pa'i nyes pa ni/_de lta yin pa 'o na/_rigs lnga dang /_khro bo bcu 
dang /_byang chub sems dpa' brgyad dang /_gnod sbyin gyi sde dpon chen po bcu gnyis sogs 
la/_mdo lugs kyi cho gas lha de dang de dag sgom pa'i rim pa ma stan par 'gyur la/_de lta na 
gser 'od dam pa'i mdo las rigs lnga'i rnam gzhag 'byung ba dang /_sman bla'i mdo chog las 
lha de dang de dag mdun du spyan drangs nas sgom pa'i rim pa bshad pa dang 'gal lo snyam pa'i 
dogs pa 'di 'byung ngo*/_/yang ji skad du/_seng ge'i phru gu glang chen las/_/byung na sngon med 
srog chags yin/_/zhes gsungs pa de'i rigs pa ltar na/_bla med kyi lha la rnal 'byor rgyud kyi 
cho ga byung na yang der thal ba dang /_dbu ma rtsa ba'i shes rab lta bu rang stong ston pa'i gzhung 
rnams/_rnal 'byor spyod pa'i gzhung dang mthun par bkral na yang /_sngon med pa'i srog chags 
dang 'dra ba nyid du thal bar 'gyur ro/_/'dod na grub chen kun dga' snying pos gsang ba 
'dus pa rnal 'byor rgyud du bkral ba dang /_'jigs med dpal ldan chos skyong zhabs kyis/
mgon po klu sgrub kyi dgongs pa gzhan stong gi tshul du bkral ba'i shing rta'i srol de bstan pa 
'di'i dbang du byas pa'i shing rta'i srol rnam par dag pa ma yin par 'gyur ro/_/gnyis pa 
dngos lan gdab pa ni/_gzhung 'di'i phyogs snga mar khas len pa'i bshes gnyen bka' 
gdams pa dag gis ni/_gsang ba 'dus pa'i lha spyan ras gzigs dang 'jam dbyangs lta bu 
zhig la/_sngags lugs kyi sgrub thabs ma yin pa mdo lugs kyi sgrub thabs yin par rlom pa 
zhig sbyar nas/_sgom pa'i cho ga byed par khas blangs pa lta bu'i bshad pa gcig bstan bcos 
'di'i rnam bshad mdzad pa po rnams kyis byed par snang yang de ni ma yin no/_/'o na ci zhe na/
rigs lnga ser 'jam gyi bris sku rnam pa lnga'i smad tshar la/_gsang ba 'dus pa 'jam pa'i rdo rje'i 
lha tshogs rnams/_ye shes zhabs lugs kyi sgrub thabs nas 'byung ba'i sku mdog dang phyag 
mtshan ji lta ba bzhin du bkod nas/_de la mdo lugs kyi phyag mchod byed pa ni/_gsang 'dus 

mdo lugs ma jo bo'i man ngag las byung ba yin no/_/zhes zer ba de 'gog pa'i dbang du 
mdzad nas gzhung 'di gsungs pa yin la/_de'i don ni/_sngo dkar dmar ba'i zhal gsum 
phyag drug gi rnam pa can gyi lha de dang de dag mdo nas gsungs pa yin par 'gyur la/_de lta na 
seng ge'i phru gu glang chen las 'byung ba dang 'dra'o/_/zhes bya'o/_/dri bya'i bsam pa 'di lta bu/_/
dri lan mkhan gyis ma brtags par/_/dri ba 'di dag g.yas chung zhes/_/dri yul mtshungs par 
rlom pa 'gas/_/nges nges rnam dpyod grung po yis/_/rig rig sgrin pos ma ltas par/_/yam 
yam bshad pas byis blo la/_/mdzes mdzes 'dra ba 'ga' med dam//_//
dri ba nyer dgu pa ni/_rdo rje slob ma'i dbang tsam zhig/thob pas rab gnas mi rung na/_/lha 
sgom pa nas brtan bzhugs bar/_/rab gnas dngos gzhir bshad pa dang /_/'gal ba'i dogs 
pa mi 'byung ngam/_/zhes pa'o/_/'di la gnyis las/_dang po la 'dri ba'i rgyu mtshan ni/_rnam 
bshad mdzad pa kun gyis/_lha sgom pa dang sngags bzla dang /_/zhes pa nas/_bkra shis rgyas 
par byed pa yi/_/zhes pa'i bar gzhung gi sgra ji bzhin pa de nyid las lhag pa'i bshad pa gang 
yang mi snang ba'i rgyu mtshan gyis so/_/ma dris pa'i nyes pa ni/_'o na de tsam gyis rab tu gnas 
pa yongs su rdzogs pa yin na/_'o na rdo rje slob ma'i dbang tsam zhig thob pas kyang de dag rung 
bar 'gyur te/_des kyang de dag byed pa la dbang bar ni/_gzhung 'di nyid du/_rdo rje slob ma'i 
dbang bskur tsam/_/zhes pa nas/_gsang sngags 'ga' zhig nyan pa la/_/dbang ba yin gyi/
zhes pa'i bar gyis gsal bar bstan pa'i phyir ro/_/snyam du dogs par 'gyur ro/_/gnyis pa 
dngos lan gdab pa ni/_sgra ji bzhin pa la de lta bu'i dogs pa 'byung yang /_zhen don la nyes 
pa med de/_dngos bstan de dag gi steng du rab tu gnas bya'i rten gsum la dbang bskur ba ni 
dngos gzhi yin pa/_'os med kyi rigs pas 'thob pa'i phyir/_de skad du yang /_rab gnas 
dngos gzhi'i sdom tshig tu/_lo chen gyis/_dbang bskur mchod bstod spyan dbye bya/_/gsol 
btab mnga' dbul rgyas par bya/_/zhes gsungs pas so//_//
dri ba sum cu pa ni/_rdo rje slob dpon ma yin pas/_/dbang bskur rab gnas mi rung 

na/_/bya spyod gnyis kyi dbang bskur tsam/_/thob pas de dag ji ltar rung*/_/rgyud sde de dag 
rang rkang la/_/rdo rje slob dpon dbang bzhed dam/_/bzhed na rgyud gzhung gang las 'byung /_/
zhes pa'o/_/'di la gnyis las/_dang po la 'dri ba'i rgyu mtshan ni/_gzhung gi dngos bstan la 
slob ma'i dbang tsam thob kyang /_slob dpon gyi dbang ma thob pas mi rung zhes pa'i dus kyi slob 
dpon dang slob ma'i dbang gnyis ka yang /_rnal 'byor gong ma'i dbang du byas par gsal ba 
dang /_de yang ji ltar zhe na/_gnyis ka la rdo rje zhes bya ba'i ming gis bstan pa dang*/_rgyud sde 
'og mar slob dpon du byed pa'i dbang gi tha snyad byung yang /_rdo rje slob dpon gyi dbang zhes bya 
ba'i tha snyad mi 'byung ba dang /_tha snyad de yang rdo rje sems dpar dbang skur ba la byed dgos 
pa dang /_gzhung du/_rdo rje slob dpon dbang thob nas/_/'khor lo lha yi de nyid sogs/_/rnam 
dag dkyil 'khor sgom pa dang /_/zhes rnal 'byor gong ma'i dbang du byas par gsal ba dang /
gzhung du/_rdo rje slob ma'i dbang bskur tsam/_/zhes pa'i rnam bshad mdzad pa'i ku mA ras/
slob ma'i dbang zhes pa/_rig pa'i dbang lnga la 'bru gnon par 'dug pa la sogs pa'i rgyu 
mtshan gyis dris pa yin no/_/gnyis pa ma dris pa'i nyes pa ni/_de lta yin pa de'i tshe bya spyod 
gnyis kyi dbang mtha' rten dang bcas pa yongs su rdzogs par thob cing*/_rnal 'byor gong ma 
gnyis kyi dbang ma thob pa'i rig pa 'dzin pa des/_rgyud 'chad pa dang /_dbang bskur ba dang /
rab gnas sogs slob dpon gyi phrin las de dag byar mi rung ba nyid du 'gyur te/_des ni rdo rje 
slob dpon gyi dbang lta zhog_/rig pa'i dbang lnga yongs su rdzogs par ma thob pas/_rdo rje slob 
ma'i dbang tsam yang ma tshang ba'i phyir/_rtsa bar 'dod na/_rnal 'byor gong ma gnyis kyi dbang 
thob pa'i slob dpon med na/_bya spyod kyi bstan pa rgyun chad par 'gyur ro snyam pa'i dogs pa 
'di 'byung ngo /_/gnyis pa dngos lan gdab pa ni/_gzhung 'dir rdo rje slob ma dang slob dpon 
gyi dbang thob ma thob las rab gnas rung mi rung gi rnam dbye so sor phye ba de ni/_rgyud sde gzhi 
ka la khyab byed du 'gro ba yin te/_ma yin na lung dang 'gal ba du ma 'byung bas ha cang thal 
ba'i phyir ro/_/des na bya spyod kyi dbang la rdo rje slob ma'i dbang dang slob dpon gyi dbang gnyis 

su 'byed pa'i tha snyad kyi tshoms gsal po mi snang yang /_rang rang gi slob dpon du byed pa'i 
dbang bskur ba zhes bya ba'i tha snyad cig yod la/_der dbang bskur zin nas/_slob dpon du 
gnang ba thob pa de rdo rje'i slob dpon yin pa las 'os med pa'i phyir na/_dbang bskur de la 
yang sgra yangs pa'i dbang du byas na/_rdo rje slob dpon gyi dbang zhes bya ba'i tha snyad 'jug tu 
rung ngo /_/slob dpon gyi dbang gi tha snyad ji ltar yod pa yang /_gsang ba spyi rgyud las/_lha yi 
rigs rnams mthong ba la/_/dbang bskur pa ni rnam pa bzhi/_/bla ma mnyam par gzhag pa 
yis/_/de dag shes nas ci rigs bya/_/slob dpon go 'phang thob bya'i phyir/_/dang po yongs 
su bsgrags pa yin/_/rig sngags rnams ni bsgrub bya'i phyir/_/gnyis pa legs par bshad pa 
yin/_/bgegs rnams rab tu gzhom pa'i phyir/_/gsum pa rab tu bsgrags pa yin/_/bzhi pa 
'byor pa thob bya'i phyir/_/cho ga rgyas pa de bshad do/_/zhes gsung /_de yang dbang bskur dang 
po'i ngos 'dzin ni/_chu dang /_cod pan gyi dang /_gnyis pa'i ngos 'dzin ni/_bzlas pa'i lung 
sbyin pa dang*/_gsum pa'i ngos 'dzin/_khrus bya ba/_bsrung ba gsum la 'chad dgos pa dang/
bzhi pa'i ngos 'dzin/_bkra shis rdzas brgyad sogs kyi sgo nas shis pa brjod pa la 'chad dgos 
pa yin no/_/zhes rje bla ma gsungs so/_/de lta na yang /_bya spyod kyi dkyil 'khor du dbang de 
dag rdzogs par thob pa'i rig pa 'dzin pa 'di la/_rigs gnyis te/_slob ma'i rigs dang /
slob dpon gyi rigs su gyur pa'o/_/dang po ni/_dbang de bskur ba'i snod du rung ba ltar thob 
pa phal che ba rnams so/_/gnyis pa ni/_de dag gi nang nas slob dpon du 'os pa gcig gam 
gnyis la sogs pa nyung shas zhig dbang stegs khyad par can la gzhag_/spyi bor gdugs phub/
mchod cing bsnyen bkur ba dang /_bkra shis pa'i rdzas mang pos shis pa brjod nas/_'di skad 
ces/_da ni dkyil 'khor slob dpon gyur/_/sngags dang rgyud rnams 'dzin par 'gyur/_/zhes 
sogs brjod par gsungs so/_/de dang 'dra bar/_phyag na rdo rje dbang bskur ba las kyang /
lag pa g.yas su rdo rje dang /_g.yon du 'khor lo gzhag nas su/_/slob ma de la 'di skad du/_/rdo 
rje slob dpon khyod gyur te/_/zhes pa nas/_ji ltar 'khor lo sgyur ba'i rgyal/_/bdag po bya phyir 

dbang bskur ba/_/de bzhin chos rgyal dbang bskur phyir/_/rdo rje blo ldan dbang bskur brjod/_/
ces gsungs so/_/de ltar bshad pa na/_dbang bskur bzhi'i thog mar smos pa'i slob dpon gyi 
dbang zhes pa de/_rdo rje slob dpon gyi phrin las sgrub pa la ci dgar dbang ba nyid du byed pa'i 
byed chos su gyur pa'i slob dpon gyi dbang ni ma yin te/_de las gzhan pa'i slob ma'i dbang 
med pa'i phyir dang /_rdo rje slob dpon du byed pa'i byed chos kyi gtso bo ni/_bshad ma thag pa'i 
mtshan nyid can gyi dbang stegs la 'jog pa la sogs pa'i rjes gnang de dag la 'jog dgos 
pa'i phyir/_de las gzhan du na/_bya spyod kyi dbang gi sngon 'gror rigs lnga'i sdom pa 'dzin 
rigs par 'gyur te/_rdo rje slob dpon du dbang bskur ba mtshan nyid pa la sdom pa de 'dzin pa 
sngon du 'gro dgos par tshad ldan gyi lung las 'byung ba'i phyir/_'o na rgyud sde 'og ma de dang der 
dbang bskur ba ma thob par/_bla med kyi dkyil 'khor du rig pa'i dbang lnga tsam thob pa'i rig 
pa 'dzin pa 'dis/_rab tu gnas pa byar rung ngam mi rung zhes brtags na/_gzhung gi dngos 
bstan la ni mi rung ba lta bur snang la/_spyir 'gangs kyi babs la ltas na/_de 'dra des bya spyod 
kyi sgo nas rab gnas byar rung ngo zhes rnam par bshad dgos te/_bla med kyi dkyil chog dag na/
de 'dra de bya spyod kyi slob dpon du 'os par bshad pa'i lung las dang /_de 'dra des bya spyod nas 
bshad pa'i slob dpon du byed pa'i dbang bskur tshang bar thob zin pa'i rigs pa las so/_/gal 
te bya spyod kyi dbang rang gis ma thob par/_gzhan la de'i dbang bskur ba mi rigs so snyam na/
rang lugs la mi rigs par 'chad dgos pa lta bur snang yang /_nges pa med pa'i tshul 'di ltar/
spyi rgyud las/_de bzhin gshegs pa'i dkyil 'khor du/_/gang zhig mngon par dbang bskur 
ba/_/de ni rigs rnams gsum char gyi/_/dkyil 'khor la sogs slob dpon 'gyur/_/'phags 
pa spyan ras gzigs dbang gi_/dkyil 'khor du ni dbang bskur ba/_/de ni rigs gnyis 
dkyil 'khor gyi/_/slob dpon du ni dbang bskur 'gyur/_/phyag na rdo rje gzi byin gyi/_/dkyil 
'khor du ni dbang bskur ba/_/de ni rdo rje rigs gcig gi_/dkyil 'khor gyi ni slob dpon 
'gyur/_/ma mo gnod sbyin drag po yi/_/dkyil 'khor gang dag ci bshad pa/_/thams cad de 

dag kun gyis kyang /_/dogs pa med par bri bar bya/_/zhes gsungs pas so/_/slob dpon gyi 
dbang gi ming can ni gnyis te/_bya spyod las bshad pa slob dpon du byed pa'i rjes gnang dang /
rgyud sde gong ma las 'byung ba rdo rje slob dpon gyi dbang ngo*/_/de la'ang gnyis te/_rnal 'byor 
rgyud las 'byung ba dang /_bla med las 'byung ba'o/_/de la'ang gnyis te/_bum dbang tsam la 
der gzhag pa dang /_dbang bzhi ka yongs su rdzogs pa la der bzhag pa'o/_/phyi ma 'di gtso che 
ba yin te/_rdo rje snying 'grel las/_bum pa'i dbang tsam gyis ni slob dpon ma yin te/_slob 
dpon gyi nges tshig dang mi ldan pa'i phyir ro/_/zhes dang /_dus kyi 'khor lo las kyang dbang 
bzhi ka rdzogs pa'i 'og tu rdo rje slob dpon bdag po'i dbang bskur bar gsungs pas so/_/
dngos btags zhib mo de ltar yin kyang /_rjes gnang la dbang gi ming btags pa shin tu mang 
bas mi 'gal lo//_//
dri ba so gcig pa ni/_bya ba'i rgyud du rigs lnga yi/_/don ma grub na rigs gsum dang /_/
nor bu dang ni rgyas pa'i rigs/_/rnam lnga gsungs pa gang gi don/_/zhes pa'o/_/'di la gnyis 
las/_dang po la 'dri ba'i rgyu mtshan ni/_ji skad du/_bya spyod gnyis kyi rgyud las kyang /_/sangs 
rgyas rigs lngar bsdus pa med/_/ces dang /_spyod pa'i rgyud du rigs lnga yi/_/don grub na 
yang tha snyad med/_/ces pa'i gzhung tshan pa gnyis kyi sgras zin la brtags pa na/_sangs rgyas 
thams cad rigs lngar bsdus pa ni bya spyod gnyis ka na med mnyam du 'dra yang /_bya rgyud na ni 
rigs lnga'i don dang tha snyad gnyis ka med par mtshungs la/_spyod pa'i rgyud du rigs lnga'i tha 
snyad med kyang don tsam zhig gsungs so/_/zhes bshad pa lta bur snang la/_spyod rgyud du rigs 
lnga'i don grub pa'i shes byed la rnam bshad mdzad pa bsam yas pa dang /_ku mA ra gnyis kas/
spyod rgyud kyi mtshan gzhi ngan song spyod rgyud la bshad nas/_kun rig rnam snang gi don dang /
sbyong ba'i rgyal po mi skyod pa'i don dang*/_rgyal mchog rin chen ni rin chen 'byung ldan gyi don 
dang /_shAkya ri dbang 'od dpag med kyi don dang /_me tog cher rgyas ni don yod grub pa'i don 
yin zhing /_de lta na'ang de'i tha snyad btags pa med la/_sku mdog dang phyag rgya yang rnal 'byor 

gyi rgyud nas bshad pa dang mi mthun te/_rnam snang dang sbyong rgyal gnyis ka sku mdog dkar po 
ting nge 'dzin gyi phyag rgya can dang /_rgyal mchog rin chen sngon po mchog sbyin gyi phyag rgya can dang*/
shAkya ri dbang ser po chos 'chad kyi phyag rgya can du bshad pas so/_/zhes gsungs par snang ba 
dang /_sga gdong pa ni phyogs snga mas spyod rgyud du 'dod pa'i ngan song spyod rgyud las/_zhes sbyar 
nas snga ma ltar 'chad do/_/gnyis pa ma dris pa'i nyes pa ni/_'o na bya ba'i rgyud du yang rigs 
lnga'i don grub par 'gyur te/_der de bzhin gshegs pa'i rigs dang /_pad+ma'i rigs dang /
rdo rje'i rigs dang*/_nor bu'i rigs dang /_rgyas pa'i rigs te/_'jig rten las 'das pa'i 
rigs lnga dang /_'jig rten pa'i rigs dang drug bshad pa las/_dang po lnga po de rgyal ba rigs 
lnga dang don gcig pa'i phyir te/_rgyud sde gong ma'i nang na yang /_rigs gsum po ni de dang de'i 
rigs su 'chad pa la rtsod pa med la/_nor bu ni rin po che'i bye brag yin pa dang /_rgyas pa'i 
rigs ni las kyi rigs las 'os med de/_nor phyug pa dang /_rigs rgyud 'phel ba la sogs 
pa/_las rab 'byams sgrub byed kyi lha'i ris su gsungs pa'i phyir snyam pa'i dogs pa 'di skye 
bar 'gyur ba dang /_de tsam gyis rigs lnga'i don grub par 'jog mi nus na/_spyod pa'i rgyud du 
rigs lnga'i don grub par 'jog pa yang dka' ba yin te/_sangs rgyas thams cad rigs lngar 
bsdus pa ni de na yang mi snang ba'i phyir dang /_de la de med par khyed rang gis kyang khas blangs 
pa'i phyir/_snyam pa'i dogs pa 'di dag skye bar 'gyur ro/_/gnyis pa dngos lan gdab pa la 
gnyis te/_rang gi lan gdab pa dang /_gzhan gyi lan mi 'thad pa'o/_/dang po la gnyis te/
dngos dang /_des dri ba so gnyis pa'i lan yang thebs par bstan pa'o/_/dang po ni/_bya ba'i 
rgyud kyi lha ji skad bshad pa de dang de dag gis/_de bzhin gshegs pa rigs lnga'i don legs 
par grub cing /_tha snyad kyang tshang ba yin mod/_de tsam gyis bya ba'i rgyud du sangs rgyas rigs 
lngar bsdus pa nyid du thal ba'i nyes pa mi 'byung ste/_der 'jog pa la ni dkyil 'khor gcig 
gi nang du bkod pa'i lha tshogs la rgyal ba rigs lnga tshang bar byas nas/_sbyang gzhi phung po 
lnga'am/_yang na dus 'khor las 'byung ba ltar/_'byung ba lnga sbyong byed du sbyar nas/_sku mdog 

dang phyag rgya mi 'dra bar sbyar ba zhig dgos pa yin pa las/_bya ba'i rgyud kyi rgyud sde sgo drug po 
gang na yang de 'dra ma dmigs ba'i phyir/_rnal 'byor gong ma'i dkyil 'khor du rigs che ba lnga 
tshang dgos pa de yang gtso bo'i dbang du byas pa yin gyi/_rgyud sde gong ma gnyis kyi dkyil 'khor 
la bkod pa'i lha gang yin rigs che ba lngar bsdus pa dang /_sku mdog dang phyag rgya sogs mi 
'dra ba kho nar 'byung ba'i khyab pa med de/_de dang de'i yan lag tu gyur pa 'ga' zhig la de lta 
bu mi 'byung ba srid pa'i phyir dang /_rigs gcig nyid la yang rigs lngar phye ba'i tshe na de lta bu 
mi 'byung ba srid ba'i phyir ro/_/'o na bya ba'i rgyud du rigs lnga'i don grub pa'i go ba ci zhe na/
de'i don ni/_bya rgyud kyi dkyil 'khor gcig nas bshad pa'i lha thams cad lnga'am drug tu 
bsdus pa ma yin gyi/_bya ba'i rgyud kyi dbang du byas pa'i rgyud thams cad rgyud sde sgo drug tu bsdus 
pa'i dbang du byas pa yin te/_bya ba'i rgyud thams cad de bzhin gshegs pa'i rigs rgyud dang /
pad+ma'i rigs kyi rgyud la sogs pa drug tu bsdus nas/_de dag re re la'ang ci rigs par/
rigs kyi gtso bo dang /_rigs kyi bdag po dang /_rigs kyi yum dang*/_gtsug tor dang /
rigs kyi khro bo khro mo dang /_rigs kyi pho nya pho mo'i dbang du byas pa'i rgyud kyi bye brag so sor phye 
nas 'chad pa'i dbang du mdzad pa'i phyir dang /_bya rgyud kyi dkyil 'khor gcig gi lha grangs la 
rigs gsum ka'am lnga tshang bar bshad pa med pa'i phyir ro/_/rgyud sde sgo drug po de yang rigs 
gsum gyi rgyud du 'dus pa dang /_gsum po yang gsang sngags dang rig sngags kyi rgyud gnyis su 
'dus shing /_gnyis po'i khyad par thabs dang /_lha pho gtso bor gyur pa ni gsang sngags kyi dang /
shes rab dang /_lha mo gtso bor gyur pa ni rig sngags kyi rgyud yin no/_/zhes bla ma gong ma dag 
gsungs so /_/gnyis pa ni//_//
dri ba so gnyis pa/_spyod pa'i rgyud du rigs lnga yi/_/don grub na ni pad+ma'i rigs/_/rgyud 
gzhung gang gis ston pa 'dri/_'di la gnyis las/_dang po la 'dri ba'i rgyu mtshan ni/_spyod pa'i 
rgyud kyi dkyil 'khor gcig la bkod pa'i lha thams cad rigs lngar bsdus pa med par ni/_ji 
skad du/_bya spyod gnyis kyi rgyud las kyang /_/sangs rgyas rigs lngar bsdus pa med/_/ces 

bshad pa de nyid kyis grub zin pas/_de'i phyir rigs lnga ston byed kyi rgyud so so ba dag yod pa 
la 'chad dgos pa lta bur snang ba'i rgyu mtshan gyis so/_/gnyis pa ni/_'o na de bzhin gshegs 
pa'i rigs ston byed kyi rgyud ni rnam snang mngon byang dang*/_rdo rje'i rigs ston byed ni phyag rdor 
dbang bskur lta bu yin zhing /_pad+ma'i rigs ston byed kyi rgyud ni med do/_/ces rje gong ma dag 
dang /_de'i yang gong ma dag gsungs pa dang 'gal lo snyam pa'i dogs pa 'di skye'o/_/gnyis 
pa dngos lan gdab pa ni/_sprod pa'i rgyud du rigs lnga'i don grub ces pa de'i don ni/_dkyil 
'khor gcig gi lha grangs la rigs lnga tshang mar bkod pa zhig yod pa la dgongs pa yin la/
ji skad du/_spyod pa'i rgyud du/_sangs rgyas rigs lngar bsdus pa med/_/ces gsungs pa de ni/
rigs lnga'i tha snyad dang /_sku mdog dang /_phyag rgya rnams rnal 'byor gong ma gnyis bzhin du ma 
bshad pa la dgongs pa yin te/_ji skad du/_phyag rgya sku mdog rnams dag kyang /_/rnal 'byor 
rgyud bzhin der ma gsungs/_/zhes bshad pas so/_/'o na spyod pa'i rgyud du rigs lnga'i don 
grub pa de lta bu gang na yod ce na/_phyag rdor dbang bskur las bshad pa'i snying po'i dkyil 
'khor la/_rnam snang /_rin chen tog/me tog kun rgyas/_'od dpag med/_mi 'khrugs pa ste/
rgyal ba rigs lnga bshad pa lta bu'o/_/gnyis pa ni/_ngan song sbyong rgyud spyod pa'i rgyud du 'chad 
pa/_bstan bcos mdzad pa'i dgongs par 'dod pa ni rigs pa ma yin te/_spyir ngan song sbyong 
rgyud spyod rgyud du 'chad pa'i tshad ldan su yang mi 'dug pa tsam du ma zad/_rje btsun chen pos 
rnal 'byor gyi rgyud du bzhed pa'i phyir dang /_der bshad pa'i rigs lnga'i sku mdog kyang dkar 
po sha stag tu 'chad pa rgyud kyi dngos bstan dang mthun no zhes 'chad pa'i tshad ldan dag kyang snang 
ba'i phyir ro/_/'di phyogs snga mas spyod rgyud du khas blangs gsungs pa yang mi 'thad de/_de 
der khas len pa phyogs snga'i 'dod pa yin pa la shes byed gsal po mi 'dug pa'i phyir dang*/
'di'i phyogs snga ni/_ji skad du/_spyod pa'i rgyud kyi kun rdzob dang*/_/rnal 'byor rgyud kyi kun 
rdzob ni/_/rigs lnga'i rgyal bar snang ba yin/_/zhes pa de yin la/_de la ni sbyong rgyud spyod rgyud 
du 'dod pa'i rgyu mtshan ci yang ma tshang ba'i phyir/_phyogs snga ma 'di dag ni lo tsA ba chen po ka ba 

dpal brtsegs kyis mdzad pa'i lta ba'i rim pa las 'byung ba yin te/_ji skad du/_krI ya don 
dam chos nyid lta/_/kun rdzob rang rig yon tan lta/_/rigs gsum dkyil 'khor snang ba la/_/
skye bo 'khrul pa med par 'dod/_/gnyis ka'i rgyud kyi 'dod pa ni/_/lta spyod gong 'og rjes su 
mthun/_/yo ga don dam rnam dag pa'i/_/chos kyi dbyings kyi ye shes su/_/rtogs pa'i byin 
rlabs lhar snang ba/_/de phyir skye bo ltar mthong 'khrul/_/ma hA yo ga don dam du/_/rang rig 
gnyis med de bzhin nyid/_/rtogs pa'i cho 'phrul drug sogs pa'i/_/lhar snang ba las 'khor ba 
med/_/a nu yo ga don dam du/_/bde chen rtogs pa'i rigs btsal bas/_/kun rdzob lha yi 
dkyil 'khor snang*/_/de phyir skye bos btag pas 'khrul/_/a ti yo ga bden gnyis bral/_/thams 
cad rang byung rang snang ba'i/_/ye shes mtha' gsum bral ba la/_/btags pa gnyis po gdod 
nas med/_/de phyir gser la gser mthong ltar/_/ji bzhin ma nor bden mthong yin/_/zhes 
gsungs so/_/phyogs snga ma 'di dag la zhib tu brtags nas/_lta sgom ma phyed pa'i skyon ji ltar 
'byung yang dpyad par bya'o//_//
dri ba so gsum pa ni/_dze tA ri yi tshe dpag med/_/lha dgu rgyud sde gang gi lugs/_/rigs 
lnga ser 'jam mi 'thad na/_/dmar 'jam 'thad pa dka' ba'i gnas/_/zhes pa'o/_/'di la 
gnyis las/_dang po la 'dri ba'i rgyu mtshan ni/_bya spyod gnyis su rigs lnga'i tha snyad mi 'byung 
bar bshad pa'i rgyu mtshan gyis so/_/gnyis pa ni/_de lta yin pa 'o na/_slob dpon dzo tA ri'i 
lugs kyi tshe dpag med kyi lha dgu 'di bya spyod rgyud ltar bkral ba yin nam/_rnal 'byor rgyud 
ltar bkral ba yin/_dang po ltar na/_de gnyis su rigs lnga'i tha snyad mi 'byung bar 'chad pa 
dang 'gal/_gnyis pa ltar na/_rnal 'byor rgyud las gsungs pa'i rigs lnga sku mdog dang 
phyag rgya mi mthun pa kho na 'chad pa dang 'gal lo snyam pa dang /_de bzhin du spyod rgyud kyi 'chi 
bdag 'joms pa'i dkyil 'khor du rigs lnga po dkar 'jam du bshad nas/_'khor rnams 
phyag rgya mthun pa kho nar bshad pa dang /_brtag gnyis su/_bdag med ma lha mo bco lnga po thams 
cad sku mdog nag 'jam du bshad cing /_de dag kyang rdo rje'i rigs dang /_rin chen rigs la 

sogs par dbye dgos pas so/_/snyam pa'i dogs pa 'di dag 'byung bar 'gyur ro/_/gnyis pa 
dngos lan gdab pa ni/_rigs lnga'i ming can la/_rang gi ngo bo nas bzang ngan med kyang /
gdul bya'i rim pa dang bstun nas mdo dang rgyud sde rnams su rigs lnga'i ming can la 'chad tshul 
gnyis 'byung ba yin te/_gcig ni bsod nams sog pa'i yan lag tu gdul bya rang las rdzas 
gzhan pa'i tshul gyis rgyu'i skyabs su gzhag pa dang*/_cig shos ni sbyang gzhi sbyong byed du sbyar 
nas/_gdul bya rang rgyud la 'byung rung gi tshul gyis 'bras bu'i skyabs su gzhag pa gnyis so/
phyi ma de ni rnal 'byor gong ma gnyis kyi khyad chos yin te/_sbyang gzhi phung po lnga/_sbyang bya nyon 
mongs pa lnga/_sbyong byed rig pa'i dbang lnga bskur nas/_ye shes lnga rjes mthun pas 'bras bu 
lam du byas pa la brten nas/_sbyangs 'bras de bzhin gshegs pa rigs lnga 'byung ba de ni bya 
ba'i rgyud la med cing /_spyod pa'i rgyud du ni don rjes mthun pa yod kyang tha snyad med pa'i phyir/
don yod pa'i shes byed kyi rtsa ba yang rig pa'i dbang lnga rjes mthun pa yod pa la thug go_/rgyud sde 
gong ma gnyis su rigs chen lnga la ser 'jam la sogs pa sku mdog dang phyag rgya mthun pa mi 
srid kyang /_de re re la yang lnga lngar phye ba'i rigs chung rnams dang /_rigs so so ba yin kyang 
'debs byed ma yin pa rnams la ni sku mdog dang phyag rgya chab gcig tu mthun pa srid pas ha 
cang thal ba med do/_/'jog tshul dang po ni/_bya ba'i rgyud du ma zad/_mdo sde dag na yang yod 
pa yin te/_gser 'od dam pa'i mdo sde las/_bya rgod phung po chos kyi dbyings/_/zab mo 
sangs rgyas spyod yul ba/_/zhes pas dbus kyi rnam snang bstan pa yin la/_mi 'khrugs pas ni 
shar phyogs su/_/rin chen tog gis lho phyogs su/_/'od dpag med kyis nub phyogs su/_/rnga 
sgra yis ni byang phyogs su/_/zhes gsungs pa dang*/_mdo sde mang po nas mi 'khrugs pa'i zhing 
khams shar phyogs na yod pa dang /_'od dpag med kyi zhing khams nub phyogs na yod pa sogs 
rgya cher gsungs la/_bya ba'i rgyud du yang gong du drangs zin pa ltar rigs lnga'i don gsal bar 
gsungs pa yin no/_/de ltar na dze tA ri'i tshe dpag med lha dgu ni/_tshe dpag tu med pa'i mdo 
bya rgyud rang rkang gi tshul du bkral ba yin la/_de'i tshe na rigs lnga'i ming gsal bar gsungs 

kyang /_sbyang gzhi phung po lnga sbyong bar nus pa'i rigs lnga mtshan nyid pa ma yin te/_dgu po 
thams cad kyang rigs chen lnga'i ya gyal du gyur pa'i pad+ma'i rigs las phye ba ma yin gyi/_bya 
rgyud rigs gsum gyi ya gyal du gyur pa'i 'od dpag tu med pa gcig pu las phye ba yin pas/
pad+ma'i rigs gcig pur 'dus pa dang /_gcig pu de yang /_rang rang mthun pa'i rig pa'i 
dbang mtshan nyid pa bskur ba'i sgo nas sbyang gzhi 'du shes kyi phung po dang /_sbyang bya 'dod 
chags sbyong byed du bstan pa med pa'i phyir ro/_/dze tA ri'i gzhung der mdun bskyed kyi sgrub pa 
dang /_dbang bskur ba'i tshul bya rgyud rang rkang bzhag kyang /_bdag nyid sangs rgyas su bskyed 
pa bshad pa ni dze tA ri'i gzhung gi rang lugs la yod pa yin nam/_gong ma'i rgya bkab pa yin 
zhes zhib tu brtag par bya'o/_/'dir gzhan dag/bya spyod du rigs lnga'i tha snyad gsal po yod 
pa bzhin/_dbang bskar gyi tshe rigs lnga'i sdom bzung yang byed dgos so/_/zhes zer ba ni mi 
'thad de/_rtse mo las/_gang zhig sdom pa mi 'dzin zhing /_/shin tu gdul dka' dad med la/_/
'jug pa tsam zhig sbyin bya yi/_/rnam pa thams cad nyid mi bya/_/zhes rigs lnga'i sdom pa mi 'dzin 
pa la rdo rje slob dpon gyi dbang bskur du mi rung bar bshad nas/_'o na de la rig pa'i dbang 
yang bskur du mi rung ngam snyam pa la/_slob dpon kun dga' snying pos/_me tog gi phreng ba'i 
dbang bskur ba nas/_ming gi dbang bskur ba'i bar 'di thams cad sdom pa bzung ba dang ma 
bzung ba spyi'i dbang bskur ba yin no/_/zhes gsungs la/_bya spyod du ni ming gi dbang man chad 
las lhag pa ma bshad pa'i phyir ro//_//
dri ba so bzhi pa ni/_rnal 'byor rgyud kyi kun rdzob kun/_/lha ru gsungs pa med gyur na/_/
rnal 'byor rgyud dang sems tsam pa'i/_/grub mtha' bstan pa ji ltar yin/_/zhes bya ba 'di la 
'dri ba'i rgyu mtshan ni/_ji skad du/_des na rnal 'byor rgyud man chad/_/snang ba lha ru gsungs pa 
med/_/'on kyang kun rdzob thams cad ni/_/ji ltar snang ba bzhin du bas/_/zhes 'jig rten 
kun rdzob kyi rnam gzhag 'jig rten gyi grags pa dang mthun par bshad 'dug pa'i rgyu mtshan 
gyis so/_/gnyis pa ma dris pa'i nyes pa ni/_'o na 'di skad ces/_rnal 'byor bla ma'i rgyud du 

yang /_/kun rdzob lha ru gsungs pa med/_/'on kyang kun rdzob thams cad ni/_/ji ltar snang ba 
bzhin du bas/_/snang ba thams cad lhar sgom pa/_/thabs la mkhas pa'i khyad par yin/_/zhes 
brjod na mtshungs par 'gyur ba dang /_slob dpon rin po che'i rgyud sde spyi'i rnam par bzhag pa 
las/_sems tsam pa la rnam bden rdzun gnyis su phye nas/_rnam bden pa dang rang rgyal gyi lta 
ba mthun par bshad nas/_de dang sgo bstun la rnal 'byor rgyud dang /_rnam rdzun pa'i lta ba dang 
sgo bstun pa rnal 'byor bla med kyi rgyud 'jog par bshad pa yin no/_/bshad mod/_de las 
cir 'gyur she na/_de'i tshe rnam bden pa dang rang rgyal gyi grub mtha' la ni snang ba sems su 
khas len pa yin te/_ji skad du/_'di ni sems tsam kho na yin gyi phyi rol gyi don ni med do 
zhes bya bar yid la byed cing /_zhes dang /_gzung don rtog pa spong phyir dang /_/zhes gsungs pa 
ltar ro/_/de lta yin pa de'i tshe/_rnal 'byor rgyud du rang snang ba lha ru khas len dgos te/_snang 
ba sems su khas len dgos shing /_sems nyid lhar khas len pa'i phyir/_der khas mi len na/
rang nyid sangs rgyas su bskyed nas/_de la 'bras dus kyi ye shes pa spyan drangs nas dbyer med 
du rgyas 'debs pa dang 'gal lo snyam pa'i dogs pa 'di 'byung ngo /_/gnyis pa dngos lan 
gdab pa ni/_rnal 'byor gong ma gnyis kyi rnal 'byor pa'i blo ngor snang ba thams cad lha yin 
min dang /_kun rdzob ji ltar snang ba bzhin du 'jog mi 'jog gi khyad par yod pa yin te/
rnal 'byor pa dang po'i bsam don ma dag pa'i snang ba 'di sbyangs nas/_snod bcud gnyis ka 
ye shes kyi ngo bor byin gyis brlabs pa de'i tshe na/_gang shar lha'i ngo bor khas len dgos kyang /
de der ma sbyangs pa dang /_sbyangs kyang phyag rgya bkrol ba de'i tshe na rang nyid dam tshig rkyang pa dang /
gzung 'dzin gnyis kyi snang ba gang shar ba thams cad kun rdzob kyi snang bar khas len dgos 
pa'i phyir dang /_rnal 'byor chen po'i rnal 'byor pa de'i bsam don ni/_ji ltar snang ba 'di 
thams cad dus rtag tu ye shes kyi ngo bor byin gyis brlabs pa de nyid la longs spyod pa yin gyi/
ye shes pa gshegs nas tha mal du 'gyur ba'i go skabs cung zad kyang yod pa ma yin pa'i phyir/
de'i shes byed kyang /_snang grags kyi chos ji snyed pa ye gdod ma nas yod ma myong bas/_spros 

pa'i mtha' thams cad dang bral ba 'di nyid la mi 'dra ba'i dbye ba ci yang yod pa ma yin pas/
rang bzhin chos kyi sku dang*/_mchog gi dang po'i skyes bu dang*/_thugs rdo rje zhes bya'o/_/de la 
ngo bo'i sgo nas dbye ba med kyang /_ma dag pa'i chos can so so dang 'brel ba na/_gzugs kyi 
chos nyid la rnam par snang mdzad dang*/_tshor ba'i chos nyid la rin chen 'byung ldan la sogs 
pa'i ming gis 'dogs shing /_chos nyid de lus ngag yid gsum dang 'brel ba'i tshe sku gsung 
thugs kyi rdo rje gsum du 'jog pa nas/_rigs brgya'i bar du rnam par phye'o/_/de lta bu'i rang 
bzhin rnam dag gi lha de la/_glo bur rnam dag gi ye shes kyi 'khor lo bsres nas/_nam mkha' 
ma zhig gi bar du dbyer med du 'gro ba yin gyi/_tha mal gyi snang bar 'gyur mi srid pa ni rnal 
'byor chen po'i khyad chos so/_/de'i tshe na shes bya thams cad chos kyi dbyings su ro gcig pa de 
la de bzhin nyid kyi dag pa zhes bya/_chos can so so dang 'brel ba'i tshe/_lha so so ba'i ming 
gis 'dogs pa de la lha so so ba'i dag pa zhes bya/_de ltar rnal 'byor pa'i ye shes kyis nyams 
su myong ba de la rang rig pa'i dag pa zhes bya/_ngag don bsdus na/_rnal 'byor pa dang po'i blo 
ngo na phyi rol don du snang ba 'di/_phyi rol don gyi snang ba nyid du khas len pa'i skabs shig srid 
la/_rnal 'byor pa gnyis pa'i blo ngo na de der gnas pa ye mi srid pa zhes bya ba 'di ni/_rnal 
'byor gong ma gnyis kyis kun rdzob kyi snang ba lhar 'jog mi 'jog gi khyad par du gzhag pa 
yin no/_/rnal 'byor bla mar snang ba lha yin zhes bya ba 'di yang sgom pa'i blo ngo na yin gyi/
grub mtha' 'jog pa'i dus kyi lta ba ni ma yin te/_ji skad du/_rigs gsum la sogs sangs 
rgyas su/_/sgom pa yin gyi lta ba min/_/zhes dang*/_lta sgom rnam dbye ma phyed cing /_/thabs 
dang shes rab ma shes pas/_/'di 'dra'i dbye ba 'khrul pa yin/_/zhes gsungs so/_/de ltar 
shes pa na/_rang nyid 'khor lo bde mchog yin nas sgom pa zhes bya ba de yang /_sgom par byed 
pa'i blo ngo dbang btsan par byas pa yin te/_zhen pas zhugs pa na 'brel pas mi bslu ba 'byung 
ba'i phyir/_dper na/_bum 'dzin rtog pa'i gzung rnam la bum pa rang mtshan du zhen nas zhugs 
pa la brten nas/_mthar bum pa rang mtshan 'jug yul du byed pa gcig srid pa bzhin no/_/rang 

nyid 'khor lo sdom par khas len pa de grub mtha' 'jog pa'i tshe ma yin te/_lung dang rigs 
pas mi 'grub pa'i phyir dang*/_de ltar khas len pa'i dge slong de rang nyid blun po mngon pa'i nga 
rgyal can yin na ma gtogs/_mi'i chos bla ma rdzun du smra ba'i pham par 'gyur ba nyid du/
'dul ba'i lung las gsungs pa'i phyir ro//_//
dri ba so lnga pa ni/_dam pa rigs brgyar phye ba'i tshe/_/kun rdzob lha ru khas blangs na/_/rdo 
rje rtse mo'i rgyud las ni/_/rigs lnga re re rigs chung lnga/_/de re re la'ang snying po dang /_/phyag 
rgya la sogs bzhir phye bas/_/rigs brgya yin zhes gsungs pa ci/_/zhes bya'o/_/'di la 
gnyis las/_'dri ba'i rgyu mtshan ni/_ji skad du/_rnal 'byor chen po'i rgyud sde las/_/kun 
rdzob ji ltar snang ba 'di/_/thabs la mkhas pa'i khyad par gyis/_/sbyang gzhi sbyong byed ngo sprad pa/_/
de tshe dam pa rigs brgya la/_/sogs pa'i dbye ba rgyal bas gsungs/_/zhes pa'i gzhung gi 
'phros la brtags pa na/_dam pa rigs brgyar 'byed pa de sbyang gzhi sbyong byed ngo spyad pa'i dbang 
du byas pa dang /_de ltar sprad pa'i tshe na/_kun rdzob kyi snang ba lhar khas len dgos pa lta bu'i 
bshad pa cig snang ba'i rgyu mtshan gyis so/_/ma dris pa'i nyes pa ni/_'o na rnal 'byor gyi rgyud du 
yang /_kun rdzob kyi snang ba lha ru khas len dgos par 'gyur te/_der dam pa rigs brgyar phye 
ba'i phyir/_ji ltar zhe na/_rdo rje rtse mo'i rgyud las/_rigs ni rnam pa du yin brjod/_/rigs 
ni rnam pa brgyar gsungs te/_/mdo ru bsdu na rnam pa lnga/_/sangs rgyas rdo rje rin chen dang /_/
las dang chos dang rnam pa lnga/_/zhes gsungs so/_/snyam pa'i dogs pa skye'o/_/gnyis pa 
dngos lan gdab pa la/_dngos dang /_'phros pa'i don no/_/dang po ni/_gzhung gi dngos 
bstan de ltar yin kyang /_rnam par dpyod pa de gnod byed du 'jug pa ma yin te/_yo ga rnal 
'byor gyi rgyud du sbyang gzhi sbyong byed ngo sprad nas/_dam pa rigs brgyar phye ba de'i tshe ni/_swa b+ha 
was sngags la sogs pas stong par sbyangs nas/_dag pa'i snang ba kho na goms par byed pa de'i 
tshe yin la/_phyag rgya bkrol nas tha mal gyi snang ba shar ba'i tshe na/_snang ba de rigs brgyar 
sgom pa ma yin pa'i phyir/_ngag don bsdus na/_ji skad du/_de tshe dam pa rigs brgya la/_/zhes 

pa'i gzhung 'di spyi khyab 'dzin pa ma yin gyi/_rnal 'byor chen po'i rgyud las ni/_/zhes pa dang 
sbrel bas sgos khyab bzung ba yin no/_/gnyis pa de la 'phros nas dam pa rigs brgya'i ngos 
'dzin ni/_kye+e rdo rje las/_thugs kyi bdag po rigs gcig nyid/_/ces dang /_rgyas par rab 
tu phye ba las/_/rigs ni rnam pa drug tu brjod/_/rnam gsum rnam pa lnga nyid kyang /_/zhes dang /
rigs kyi tshogs la rigs ni du ma rnams/_/de rnams rigs la rigs ni rnam pa brgya/_/de 
rnams la yang 'bum phrag rigs chen rnams/_/bye ba'i rigs la grangs ni med pa 'gyur/_/zhes 
dang /_zla gsang thig le las/_rigs ni rnam pa brgyar bstan te/_/mdo ru bsdu na rnam pa lnga/_/
lus dang ngag dang yid sbyor bas/_/gsum du yang ni 'gyur ba yin/_/zhes gsungs pa dang*/
dus 'khor las/_rigs gsum dang ni rigs lnga nyid/_/rang bzhin gcig dang brgya yi 
rigs/_/zhes gsungs pa ni rtsa ba'i gzhung ngo /_/so so'i ngos 'dzin ni/_spyod bsdus las/
de bzhin gshegs pa rigs lnga/_yum bzhi/_sa yi snying po/_phyag na rdo rje/_nam mkha'i snying 
po/_'jig rten dbang phyug/sgrib pa rnam sel te/_byang chub sems dpa' lnga/_gzugs rdo rje 
ma nas reg bya rdo rje ma'i bar te lha mo lnga ste/_de ltar bcu dgu po re re la lnga lngar phye bas dgu 
bcu rtsa lnga/_de thams cad thun mong du byin gyis rlob byed ye shes lnga ste/_brgya tham pa'o/_/de 
dag la lnga lngar dbye ba'i tshul ni/_sbyang gzhi gzugs la/_dbyibs kyi dang /_rnam pa'i dang /
kha dog gi dang /_snang ba'i dang /_rang rig pa tsam gyi gzugs te lnga dang /_tshor ba la/_'dus 
pa dang /_mkhris pa las byung ba'i tshor ba dang /_bad kan dang /_rlung las byung ba'i tshor ba dang /
bde sdug btang snyoms gsum gyi tshor ba ste lnga'o/_/'du shes la/_rkang gnyis pa'i dang /_rkang 
bzhi pa'i dang /_rkang med pa'i dang /_rkang mangs kyi dang /_mi g.yo zhing mi 'gyur ba'i 'du 
shes dang lnga'o/_/'du byed la/_lus ngag yid gsum gyi dang /_khams gsum gyi gcig dang /
thar pa'i 'du byed de lnga'o/_/rnam par shes pa la/_mig nas lus kyi rnam par shes pa'i bar 
lnga'o/_/sa'i khams la/_skra dang rus pa la sogs pa'i tshogs dang*/_spu dang sen mo'i tshogs 
dang /_so dang lpags pa la sogs pa'i tshogs dang /_rgyus pa dang*/_rtsib ma la sogs pa'i 

tshogs dang /_dri ma dang /_rgyu ma la sogs pa'i tshogs dang lnga'am/_yang na gling bzhi dang ri 
rab ste lnga'o/_/sbyang gzhi chu la/_bad kan sogs dang /_gcin dang /_rngul dang /_khrag dang /
kha chu dang lnga'o/_/sbyang gzhi me la/_snying kha dang /_mgo bo dang /_lte ba dang /_yan lag kun 
dang /_lto ba'i drod de rnam pa lnga'o/_/rlung la/_srog 'dzin dang /_khyab byed dang /_thur sel 
dang /_gyen rgyu dang /_mnyam gnas rnams so/_/sa snying gi sbyang gzhi mig la/_mig dbang dang /
mig 'bras dkar po dang /_zur mig dang /_mi g.yo ba dang /_gzugs gsum 'dzin pa dang 
lnga'o/_/rna ba la/_rna ba'i dbang po dang*/_sgra gsum 'dzin pa dang /_rna ba'i bu ga dang /_rna 
ba'i rtsa ba dang /_rna ba'i rang bzhin rnams so/_/sbyang gzhi sna la/_sna'i dbang po dang /_nang 
gi dbus dang /_dri gsum 'dzin pa dang /_bug pa dang /_sna'i rang bzhin rnams so/_/lce la 
lce dbang dang /_rtsa ba dang /_rtse mo dang*/_ro gsum 'dzin pa dang /_lce'i rang bzhin rnams 
so/_/lus la lus dbang dang /_rus pa dang /_sha dang /_pags pa dang /_reg bya gsum 'dzin 
pa rnams so/_/gzugs rdo rje ma'i sbyang gzhi gzugs la/_gzugs kyi yul dang /_'gying zhing 
rol pa'i gzugs dang /_chags pa'i gzugs dang /_yid du 'ong mi 'ong bar ma'i gzugs 
dang /_bya ba sgrub pa'i gzugs rnams so/_/sgra la/_rna ba'i nang gi dang /_chu klung sogs kyi 
dang /_lce rkan gyi sgra dang /_nags tshal dang rdza rnga la sogs pa'i sgra rnams dang /_ye gi hU~M gi zhi 
drag gi sgra rnams so/_/dri la dri spyi dang /_yan lag gi dri dang /_dri gsum gyi bye brag gi dri dang /
ro'i dri dang /_dri mi zad pa rnams so/_/ro la mngar ba dang /_ska ba dang /_lan tshwa dang /_tsha 
skyur dang /_kha ba rnams so/_/reg bya la/_stan gcig la gnas pa'i dang /_'khyud pa'i dang /
'o byed pa'i dang /_rngub pa'i dang /_dbang po gnyis sbyor ba'i reg bya rnams so/_/dus kyi 
'khor lo las ni/_phung khams so drugathod pa dum bu bcu gnyis/_so sum cu rtsa gnyis/_sen 
mo nyi shu ste/_sbyang gzhi brgya tham pa'i dbye bas rigs brgya'o/_/zhes bzhed/_sbyang gzhi brgya'i 
dbye bas dam pa rigs brgyar 'gyur ba ji ltar zhe na/_rtsa ba'i dbye pa phung po lnga po re re zhing /
kun btags pa dang /_rnam par brtags pa dang /_chos nyid kyi dbye bas gsum gsum mo/

sbyang gzhi dngos ni rnam par brtags pa'i gzugs te/_mtshan gzhi ni gzugs phung du snang ba'i 
rnam rig go_/sbyang bya ni kun btags pa'i gzugs te/_gzung 'dzin gnyis so/_/sbyong byed la 
gzhi lam 'bras bu'i dbye bas gsum las/_gsum ka yang chos nyid kyi gzugs kyi gnas 
skabs la btags pa yin la/_de yang chos can so so dang 'brel ba'i gzhi dus kyi chos kyi 
dbyings rang bzhin gyis rnam par dag pa de la ni/_gzhi dus kyi dam pa rigs brgya zhes bya la/
gnas gyur mthar thug pa'i tshe na ni 'bras dus kyi dam pa rigs brgya zhes bya/_de'i tshe na kun 
rdzob kyi chos can so so ba rnams dag zin pas/chos can gyi sgo nas dam pa rigs brgyar 
'byed pa med la/_sku gsum dang lnga dang chos kyi sku gcig pur bsdu ba'i bye brag gis/_rigs 
gsum dang lnga dang gcig nyid do/_/gnas skabs gsum po de la ni/_go rim bzhin du rgyu dang*/
thabs dang /_'bras bu'i rgyud ces bya'o/_/don 'di dag kyang /_ji skad du/_dgyes pa rdo rje 
las/_nges par dngos po thams cad kyi/_/dag pa de bzhin nyid du brjod/_/phyi nas re re'i 
dbye ba yis/_/lha rnams kyi ni brjod par bya/_/phung po lnga dang dbang po drug/skye mched drug dang 
'byung chen lnga/_/rang bzhin gyis ni rnam par dag/nyon mongs shes bya'i sgrib sbyang bya/_/zhes 
pas ni/_sbyang gzhi dang /_sbyang bya dang*/_sbyong nus pa'i rgyu mtshan rnams bstan pa yin la/
sbyong byed ni/_ji skad du/_rang rig bdag nyid dag pa nyid/_/dag pa gzhan gyis rnam grol 
min/_/zhes gsungs pa dang /_de nyid kyi 'phro nas/_kyai bcom ldan 'das/_rnam par ma dag 
pa gang lags/_bka' bstsal pa/_gzugs la sogs pa'o/_/de ci'i slad du zhe na/_gzung 
ba dang 'dzin pa'i dngos po'i phyir ro/_/zhes gsungs so/_/'di dag gi don la brtags pa na/
ma dag pa'i phung po lnga po nyid lhag pa'i ltar sgom pa ma yin te/_de dag ni ma rig pa'i dbang 
gis byung bas/_kun rdzob kyi bden pa yin la/_lha ni chos kyi dbyings kyi ye shes las grub 
pas/_gnas tshul la don dam pa'i bden par bzhag dgos pa'i phyir/_des na gzung ba kun 
btags ni sems tsam pas kyang tha snyad du mi 'dod la/_'dzin pa kun btags ni rnam rdzun 
pas kyang tha snyad du yod par mi 'dod na/_ngo bo nyid med par smra bas lta ci smos/_de lta yin pa 

de'i phyir/_kun rdzob kyi snang ba ma dag pa 'di yi snang cha de ni yod par mi 'dod la/_de'i ngo bo 
ni lhag pa'i lha nyid du gnas pa yin no/_/zhes bya ba ni/_rnal 'byor bla med kyi theg pa pa dag 
gi gnas skabs kyi grub pa'i mtha'o/_/mthar ni chos nyid kyi ngo bo lhag pa'i lha nyid du gnas 
par khas blangs na/_gya nom lhar zhen gyi rtog pa las ma 'das pa'i phyir rang gi ngo bos stong ngo /
grub pa'i mtha' 'di nyid kyang go rim bzhin du/_mnyam gzhag tu rim pa gnyis sbyong ba'i 
gnas skabs la ltos pa'i rjes thob kyi grub pa'i mtha' ste/_rim pa dang po'i rjes thob tu ma 
dag pa'i snang ba sbyangs nas/_lhag pa'i lha'i nga rgyal la gnas nas blang dor gyi gnas la 'jug 
pa dang /_rim pa gnyis pa'i ye shes dngos kyi rjes thob tu spros pa'i mtshan ma thams cad 'gog 
pa'i phyir ro/_/de dag la 'di skad ces/_byams pa'i gzhung dang thogs med mched kyi gzhung /_/
ji bzhin ma bslabs bla med theg pa yi/_/bskyed pa'i rim pas ma dag snang ba kun/_/rim 
par sbyong ba'i nges don su yis shes/_/klu sgrub gzhung lugs thal rang srol gnyis kyis/_/rigs 
par bkral de ji bzhin ma bklags na/_/rdzogs rim ye shes mtshan ma'i spros pa las/_/rnam 
grol chos sku'i rang bzhin su yis shes/_/tha snyad bden pa 'jig rten grags pa bzhin/_khas 
len byed pos gang shar snang ba kun/_/dam pa rigs brgya'i ngo bor mthong zhes pa/_/'gal la 
mi 'khrul tshad ma yod dam ci/_/kun rdzob snang ba rang sar med pa dang /_/gang shar lha sku'i ngo 
bor mthong ba dang /_/lhag pa'i lha tshogs gnyis med ye shes kyis/_/des bskrun 'di dag don 
gcig khongs su 'du/_/gang 'di mi shes rim gnyis rnal 'byor pa/_/mtshan 'dzin chos su smra 
ba'i zhags pa yis/_/rang dang dad pa'i rjes 'brang bgrang yas pa/_/lan brgyar 'ching ba'i 
byed po 'ga' med dam/_/rgyu rgyud sbyang gzhir bshad pa ma ltas shing*/_/gzhi mi spong ba'i 'thad pa 
ma bklags par/_/sbyang gzhi sbyang bya'i dbye ba med do zhes/_/gong ma'i dgongs pa skong rnams 
ran par smros//_//
dri ba so drug pa ni/_rgyud sde bzhi yi sgrub pa yang /_/'khrul par byas pas thag ring na/_/bya 
rgyud rnal 'byor rgyud bzhin dang /_/bla med rgyud bzhin bsgrubs na yang /_/dngos grub ring bar 

'gyur lags sam/_/de lta na ni klu sgrub dang /_/'phags ma dpal mos mdzad de ci/_/theg 
pa mchog gi rnal 'byor pas/_/bya rgyud cho ga ji ltar bya/_/zhes pa'o/_/'di la gnyis las/
dang po la 'dri ba'i rgyu mtshan ni/_ji skad du/_rgyud sde bzhi yi sgrub pa yang /_/'khrul par byas 
na dngos grub ring /_/bris sku mchod nas gsol ba 'debs/_/bdag bskyed sgrub thabs yod 
pa ni/_/rnal 'byor rgyud kyi rjes 'brangs nas/_/de yi lugs bzhin mdzad pa yin/_/zhes 
pa'i sgra ji bzhin pa 'di la/_snga phyi 'gal ba lta bur mngon pa'i rgyu mtshan gyis so/_/gnyis pa 
ma dris pa'i nyes pa ni/_'o na bya rgyud rnal 'byor gyi rgyud ltar du bsgrubs na yang dngos grub ring 
bar thal ba dang /_bla med kyi rgyud bzhin du bsgrubs na yang der thal ba dang /_rnal 'byor bla 
med kyi sgrub pa pos bya spyod sogs kyi cho ga byed mi shes par thal ba dang /_shes kyang dngos 
grub thag ring bar 'gyur te/_de'i tshe na bdag nyid sangs rgyas su bskyed pa dang /_de la ye 
shes kyi 'khor lo gzhug pa dang gnyis ka yod pa'i phyir/_de gsum ka la 'dod nus pa ma yin 
te/_rnal 'byor rgyud nas gsungs pa'i cho ga bya spyod gnyis la sbyor du rung bar/_slob dpon 
kun dga' snying pos gsungs pa'i phyir te/_de nyid snang chen las/_bya ba dang /_spyod pa dang /
gnyis ka'i rgyud la sogs pa'i cho ga la mngon par zhen pa thams cad kyis kyang /_cho ga des 
'di las bshad pa'i phyag rgya chen po la sogs pa bsgrub par bya'o/_/zhes gsungs pa'i lung dang 
'gal ba dang /_bya rgyud kyi sgrub pa pos rgyud sde gong ma la ma brten par/_mchog gi dngos grub 
sgrub par mi nus pa'i rigs pa dang yang 'gal lo/_/bya rgyud rnal 'byor gyi rgyud ltar bkral 
ba'i mtshan gzhi ni/_rnam snang sgyu drwa'i le'u bdun pa'i 'grel pa slob dpon kun snying gis mdzad 
pa na yod do/_/zhes rje bla mas gsungs so/_/der ma zad bya rgyud spyod rgyud ltar bkral ba yang*/
slob dpon sangs rgyas gsang bas bsam gtan phyi ma'i 'grel par mdzad do/_/zhes gsung pa 
dag snang ba dang /_bya rgyud bla med ltar bkral ba yang /_'phags pa klu sgrub kyis spyan ras 
gzigs phyag stong spyan stong gi sgrub thabs mdzad pa dang /_dge slong ma dpal mos spyan ras 
gzigs zhal bcu gcig pa'i sgrub thabs mdzad pa dang /_slob dpon tsan+d+ra go mis gdugs 

dkar dang /_shan+ti pa dang /_dze tA ris grwa lnga dang*/_jo bo rjes gtsug tor dri med kyi sgrub thabs 
mdzad pa dang /_sgrub thabs rgya mtsho dang /_phyed dang nyis brgya pa dang /_brgya rtsa rnams su bya 
rgyud bla med ltar bshad pa'i phyir/_de yang klu sgrub kyis ni/_thog mar spyan ras gzigs 'khor 
bcas cho ga gsum gyis bskyed/_de la ye shes pa spyan drangs/_dbang bskur zhing /_rigs 
bdag gis rgyas gdab pa rnams bshad la/_de'i 'og tu rdzogs rim sgom par yang bshad pas 
so/_/snyam pa'i dogs pa 'di dag 'byung bar 'gyur ro/_/gnyis pa dngos lan gdab pa la 
gnyis te/_dngos dang /_de las 'phros pa'i don no/_/dang po ni/_rgyud sde bzhir 'jog pa ni 
de dang de nas bshad pa'i bsgrub bya lha la bzang ngan gyi khyad par yod pa'i rgyu mtshan gyis so sor 
'byed pa ma yin te/_yin na/_de thams cad rdzogs pa'i sangs rgyas ma yin par thal bas so/_/
de'i phyir/_/sgrub byed thabs dang cho ga'i sgo nas 'byed pa yin la/_de yang gdul bya dbang po 
rno rtul gyi rim pa dang 'tsham par bzhag pa yin te/_ji skad du/_gur las/_dman pa rnams 
la bya ba'i rgyud/_/bya min rnal 'byor de lhag la/_/sems can mchog la rnal 'byor te/_/rnal 
'byor bla med de lhag la'o/_/zhes gsungs pas so/_/de lta yin pa de'i phyir/_sngags kyi gdul 
bya bya ba'i rgyud kyi cho ga kho nas mchog gi dngos grub bsgrub dgos pa des ni/_rgyud sde gong ma 
gsum po gang rung gi sgrub pa'i thabs kyis bsgrub bya de bsgrubs kyang /_mchog gi dngos grub 
la thag ring ba yin te/_des de sgrub pa'i snod du ma gyur pa'i phyir/_dper na/_skam gyi lam 
la nges par 'gro dgos pa'i mgron po de/_chu bo mgyogs pa'i lam gyis phyin kyang /_bgrod 
bya'i yul du bde bar mi phyin pa bzhin no/_/de lta bas na/_rnam par dpyod pa dang pos mi gnod 
do/_/'o na bya rgyud bla med ltar bkral bas ci zhig bya zhe na/_de'i don ni/_bya rgyud kyi sgrub thabs 
dang /_bla med rgyud kyi dbang du byas pa'i sgrub thabs kyi gzhi mthun khas blangs pa ni ma yin gyi/
'o na ci zhe na/_bya rgyud nas 'byung ba'i lha/_spyan ras gzigs phyag stong spyan stong pa lta bu 
gcig la/_bla med kyi dbang du byas pa'i lam rim pa gnyis sbyar ba yin no/_/'di bya rgyud kyi 
ched du bya ba'i gdul byas nyams su len pa'i dbang du byas pa ma yin te/bla med rgyud kyi 

gdul byas bya rgyud nas bshad pa'i lhag pa'i lha sgrub pa'i thabs kyi dbang du mdzad pa'i phyir ro/_/
de ltar bshad pa na/_bya rgyud bla med ltar bkral ba zhes sogs kyi tha snyad 'di cung zhig ma bde 
bas/_bya rgyud nas gsungs pa'i lha/_bla med nas 'byung ba'i sgrub thabs ltar sgrub pa zhes 
sogs kyi tha snyad sbyar na legs pa yin te/_rgyud sde bzhi po so so'i mchog gi dngos grub sgrub 
pa'i sgrub thabs la gzhi mthun mi srid pa'i phyir ro/_/de ltar na rnam par dpyod pa gnyis pas 
kyang mi gnod do/_/rnam par dpyod pa gsum pas mi gnod pa'i tshul ni/_theg pa mchog gi 
rnal 'byor pas mchog gi dngos grub sgrub pa'i phyir du ni/_bya rgyud kyi sgrub pa nyams su len 
pa'i don med de/_sgrub byed kyi thabs mchog tu gyur pa yod bzhin du/_dman pa la brten pa la 
dgos pa med pa'i phyir/_bya rgyud pa dag kyang mthar ni bla med la brten nas mchog gi dngos 
grub sgrub dgos pa'i phyir ro/_/gnyis pa la/_bya ba'i rgyud kyi sgrub pa la bdag bskyed med pa'i 
shes byed dang /_yod pa'i sgrub byed ma nges pa'o/_/dang po ni/_der mdun du lha bsgom pa yod 
kyang /_rang nyid lhar bskyed pa med de/_ye shes rdo rje kun las btus pa'i rgyud las/_ji skad 
du/_'jigs par dmigs shing shin tu gtsang sbra byed pa dang /_ye shes sems dpa'i bde ba 
dam pa med pa dang /_bdag nyid lha'i snyem pa med pa dang /_rmad du byung ba'i spyod yul ma yin 
pa dang /_skyon gyi rgyu'i rtog pas rab tu gcod pas sgrub par byed pa ni bya ba'i rgyud la bzhugs 
so/_/zhes gsungs pa'i phyir dang /_bya rgyud kyi rgyud sde sgo drug po gang na'ang bdag bskyed kyi 
bshad pa med pa'i phyir/_gnyis pa ni/_gangs can pa phyi ma dag na re/_bya rgyud rang ngos nas 
bdag bskyed yod par/_slob dpon sangs rgyas gsang bas bsam gtan phyi ma'i 'grel par 
bshad pa yin te/_rtsa bar/_sgra dang sems dang gzhi la gzhol/_/zhes pa'i 'grel par/
sgra ni sngags kyi yi ge'o/_/sems ni sngags kyi zla ba'i dkyil 'khor gyi rnam par gyur pa'o/_/gzhi 
ni de bzhin gshegs pa'i sku'i rang bzhin no/_/gzhi gnyis pa ni rang gi lha'i gzugs so/_/zhes 
gsungs la/_rang gi lha zhes pa bdag bskyed la 'chad dgos pa yin te/_rnam snang mngon byang 
las/_yi ge byang chub sems yin te/_/gnyis pa la ni sgra zhes bya/_/gzhi ni rang gi lha bzhag 

pa/_/rang gi lus la bya ba yin/_/gnyis pa'i gzhi zhes bya ba ni/_/rdzogs pa'i sangs rgyas rkang 
gnyis mchog/ces bshad pa dang don gcig pa'i phyir/_zhes zer ro/_/de ni mi 'thad de/
sgrub byed ma nges pa dang /_gnod byed yod pa'i phyir ro/_/dang po ni/_khyab pa ma nges te/_slob 
dpon sangs rgyas gsang ba ni/_bya spyod gcig tu bsres nas rgyud sde gcig tu mdzad pa'i phyir 
te/_slob dpon des bsam gtan gyi bya ba la bdag bskyed yod pa'i shes byed du spyod rgyud kyi 
lung drangs pa'i phyir/_bsam gtan phyi ma nas bshad pa'i gzhi gnyis po dang /_mngon byang gi 
gzhi gnyis po don gcig par 'chad dgos pa ma yin te/_rgyud sde gong 'og gi rim pa mi 'dra 
bas 'byed dgos pa'i phyir dang /_rang gi lha'i gzugs zhes pa/_rang gi lhag pa'i lha'i 
gzugs bris sku lta bu dang /_gzhi gnyis pa de la spyan drangs pa'i ye shes pa la bshad dgos 
pa'i phyir/_gnod byed ni/_lung dang 'gal ba dang /_rigs pa dang 'gal ba gnyis so/_/dang 
po ni/_bya rgyud kyi mchog gi lha'i sgrub thabs thams cad la bdag bskyed yod pas khyab par 
'gyur te/_de'i sngags kyi bzlas brjod byed pa'i tshe/_bsam gtan phyi ma nas bshad pa de nges 
par dgos pa'i phyir/_'dod na/_khyed rang gis tshad mar khas blangs pa'i slob dpon byang chub 
mchog gi bya ba spyi'i sgrub thabs las/_ji skad du/_bya ba'i rgyud las lha sgrub pa'i rnal 'byor gyi 
rim pa ma bstan to/_/snyam du bsam par mi bya ste/_bcom ldan 'das kyis phal cher ma bstan 
kyang*/_phyag na rdo rje dbang bskur ba dang /_de kho na nyid bcu pa la 'jug pa dag las gtso bor 
bstan to/_/zhes gsungs ba dang 'gal lo/_/lung 'dis rang la mi gnod pa ni/_'di yang bya 
spyod bsres pa'i lugs yin pa dang /_lha sgrub pa'i rnal 'byor zhes pa yang /_bdag bskyed kho 
na la 'jug pa'i nges pa med pa las so/_/rigs pa dang 'gal ba ni/_bya spyod gnyis kyi lhag 
pa'i lha'i sgrub thabs la khyad med par 'gyur te/_bdag nyid lhar bskyed pa dang /_de la ye 
shes pa gzhug pa ni gnyis ka la snang ba'i phyir dang /_khyad par gzhan ni tshad ldan gzhan dang /
khyed rang gis kyang ma phye ba'i phyir/_rnam par spros pa de tsam mo//_//
dri ba so bdun pa ni/_phyi rol yul chen so bdun zhes/_/bya ba rgyud gzhung gang nas 

bshad/_/'dzam gling tsam po yul chen du/_/khas len nus na rang la yang /_/mi 'dod pa dag 
mi 'byung ngam/_/zhes pa 'di la gnyis las/_dang po la/_'dri ba'i rgyu mtshan dang /_ma dris 
pa'i nyes pa'o/_/dang po ni/_rgyud sde dag dang tshad ldan gyi gzhung du yul so bdun gyi bshad pa 
gsal po ma byung la/_bstan bcos 'dir/_ji skad du/_yul chen sum cu so bdun du/_/rig 
pa'i brtul zhugs spyod phyir rgyu/_/zhes phyi rol na yul chen so bdun yod pa dang /_der brtul 
zhugs kyi don du rgyu dgos par bshad la/bstan bcos 'di'i rnam bshad mdzad pa po dag 
gis ni/_so bdun po 'di yin gyi bshad pa gsal po mi snang ba'i rgyu mtshan gyis yin la/_de 
yang 'di ltar/_rnam bshad mdzad pa lha btsun pas ni/_dgyes rdor gyi rtsa bas zin pa'i sum cu 
rtsa gnyis kyi steng du gling bzhi dang /_bzhi po gcig tu bsdoms pa ste lnga bsnan pas sum cu so 
bdun no zhes/_rje btsun chen pos in+d+ra b+hU ti'i lam skor du bshad de/_phyi rol na re re nas so 
sor bgrang du med kyang /_nang gi dag pa dang sbyar bas so bdun du bzhed par mngon no/_/zhes 
gsungs so/_/spos khang pa/_gnas chen po sum cu rtsa bdun ni/_rgyud du gsal bar gsungs 
pa'i sum cu rtsa gnyis kyi steng du/_lus la sbas pa'i rtsa rnams phyi rol du gling bzhi lhun po dang 
bcas pa sum cu rtsa bdun no/_/zhes bla ma gong ma'i gsung ngo /_/zhes 'chad do/_/sga gdong pa/
bde mchog las gsungs pa'i yul nyi shu rtsa bzhi dang /_de'i steng du snying khar pad+ma 'dab brgyad 
rim pa gnyis yod pa'i nang ma'i phyogs bzhi/_dbus dang bcas pa lnga dang /_phyi ma'i phyogs 
mtshams brgyad dang bcas pas yul sum cu so bdun zhes bya'o/_/nang na yul so bdun yod pa 
ltar/_phyi na yang tsa ri Ta sogs sum cu so bdun yod par shes par bya'o/_/phyogs bcu'i sangs 
rgyas la zhu 'phrin las/_u rgyan dzA lan+tar dang*/_/zhes pa nas/_lho dang nub na gnas pa'i 
ljongs/_/sngon ni khyod kyi bstan pa'i gzhi/_/zhes gsungs pa dang cha 'dra'o/_/zhes 'chad/
ku mA ra'i rnam bshad las/_kye+e rdo rje'i rgyud las/_gnas ni dzA lan+d+ha rar bshad/_/ces sogs 
bshad pa rnams/_yul sum cu so bdun byang chub kyi phyogs kyi chos sum cu so bdun/_rtsa sum 
cu so bdun rnams ni phyi'i gnas 'dzam bu'i gling na gnas/_nang rang gi spyi bo nas rkang mthil 

gyi bar la gnas te/_zhes 'chad par byed do/_/gnyis pa ma dris pa'i nyes pa ni/_lugs dang 
po mi 'thad de/_phyi rol na yul so bdun med na/_bstan bcos 'di nyid kyi rtsa ba dang 'gal 
ba dang /_gling bzhi yul chen du 'jog pa rje btsun gyi lugs yin par/_khyed rang gis bshad 
pa'i lung dang 'gal bas so/_/lugs gnyis pa yang mi rigs te/_phyi rol gyi yul so bdun 
po re re nas bgrang rgyu ma byung ba dang /_lus la sbas pa'i rtsa zhes pa/_yi ge'i don la ma zhugs 
pa yin te/_sbas pa'i don ni/_rgyud du gsal bar ma bstan pa la 'chad dgos pa yin gyi/
lus la sbas pa'i don la 'chad pa tshad ldan gyi lugs ma yin pa'i phyir/_lugs gsum pa mi 
srid de/_nang na snying kha'i rtsa 'dab bcu gnyis gnas pa dang mthun pa'i phyi rol na gnas chen 
bcu gnyis yod du chug kyang /_de'i shes byed du/_zhu 'phrin gyi lung drangs pa de ni ma 'brel pa 
yin te/_lung de ni sngon bstan pa gang du byung ba'i yul ngos 'dzin pa yin gyi/_dpa' bo dang 
rnal 'byor ma 'du ba'i gnas chen ngos 'dzin pa ma yin pa'i phyir dang /_lung der ni/_hor dang /
hor chen po dang /_rgya nag dang /_rgya nag chen po rnams kyang bgrangs ba'i phyir ro/_/lugs bzhi 
pa de yang legs pa ma yin te/_kye+e rdo rje'i rgyud na yul chen sum cu so bdun tshang bar bgrangs 
pa med pa'i phyir dang /_de'i steng du snon rgyu gang yin gsal bar ma bshad pas/_so bdun ngos 
ma zin pa'i phyir/_lugs bzhi po de dag gang gi ltar na yang /_gling bzhi po gnas chen du khas 
len na/_bstan bcos 'di'i rang lugs dang mi mthun te/_'dir ni/_rim gnyis la brtan 
pa ma thob kyi bar du rang gi khyim du sgom pa dang*/_de nas brtul zhugs kyi spyod pa la 'jug pa 
skabs su bab pa'i tshe/_yul chen rnams su rgyu bar gsungs la/_dang por gang du sgom pa'i 
gnas de nyid yul chen yin na/_yul gzhan du 'gro ba don med pa'i phyir dang /_don yod 
na'ang /_gang du phyin kyang yul chen las ma 'das par khas len dgos pas/_o'+yi na la 
sogs pa'i nges bzung mi dgos par thal ba'i phyir dang /_'dzam gling tsam po yul chen yin na/
'dzam bu gling gi sa phyogs thams cad der khas len nam/_gnas kyi khyad par re re ba zhig 
der khas len/_dang po ltar na/_rgyud gzhung thams cad dang mi mthun/_gnyis pa ltar na/

o'+yi na la sogs pa'i gnas chen gyi khyad par sum cu rtsa gnyis po de dag nyid dam/_der ma 
'dus pa gzhan zhig yod pa yin/_dang po ltar na/_so bdun gyi grangs bgrang ba la mi phan/
gnyis pa ltar na/_gnas de nyid ngos bzung nas grangs su bgrang bar rigs kyi/_tsam ldog 
nas 'dren par mi rigs so/_/yang dus kyi 'khor lo'i rgyud 'grel las/_gling bzhi ka gnas 
su bshad pa yod kyang /_des ni 'di la phan pa ma yin te/_der ni rten dkyil 'khor bzhi ka la 
phyogs bzhi dang mtshams bzhi bzhir phye nas/_gnas la sogs pa'i dbye ba bzhi bcu zhe brgyad 
'chad pa'i skabs yin pa'i phyir dang /_der ni 'bum phrag bzhi pa'i 'jig rten gyi khams/
nang gi lus 'dom gang gru bzhi dang phyi nang sbyor ba'i dbang du byas pa yin gyi/_spyod pa la rgyu 
ba'i yul gyi dbang du byas pa ma yin pa'i phyir/_zhes bya ba'i klan ka 'di dag 'byung bar 'gyur 
ro/_/gnyis pa dngos lan gdab pa la gnyis te/_yul so bdun gyi rkang grangs bzung ba dang /
de'i shes byed rgyas par bshad pa'o/_/dang po la gsum ste/_dgyes rdor las ji ltar gsungs
pa dang /_bde mchog las ji ltar gsungs pa dang /_dus kyi 'khor lo las ji ltar gsungs 
pa'o/_/dang po la gsum ste/_rigs kyi dbye ba bcu gnyis bshad pa dang /_gsal ba'i dbye 
ba sum cu rtsa gnyis bshad pa dang /_der kha bskang nas so bdun du 'gro ba'i tshul lo/_/dang po 
ni/_ji skad du/_kyai bcom ldan 'das/_'du ba'i gnas du lags/_bcom ldan 'das kyis 
bka' stsal pa/_gnas dang nye ba'i gnas dang ni/_/zhing dang nye ba'i zhing nyid dang*/_/tshan+do nye 
ba'i tshan+do dang /_/de bzhin 'du ba nye 'du ba/_/'thung spyod nye ba'i 'thung spyod dang /_/dur khrod 
nye ba'i dur khrod nyid/_/'di rnams sa ni bcu gnyis te/_/sa bcu'i dbang phyug mgon po nyid/_/
'dis ni gzhan gyis brjod mi bya/_/zhes gsungs so/_/'dis ci zhig bstan zhe na/_pha rol 
tu phyin pa'i theg par/_rab tu dga' ba la sogs pa'i ming can gyi sa bcu bshad pa de nyid la/
'dir gnas la sogs pa'i ming gis btags nas bstan pa yin te/_sam+bu Tar/_pha rol phyin 
bcu'i sa rnams la/_/rnal 'byor ma yi kla klo'i skad/_/pu la sogs pa ci gsungs pa/_/phyi dang 
nang du yang dag bsam/_/zhes gsungs pas so/_/sa gang dang gang sbyor ba yang /_de nyid 

gaN chan gakya
las/_gnas ni rab tu dga' ba'i sa/_/de bzhin nye gnas dri ma med/_/zhing ni 'od byed shes 
par bya/_/nye ba'i zhing ni 'od 'phro can/_/tshan+do mngon du gyur pa ste/_/nye ba'i tshan+do sbyang dka' 
ba/_/'du ba ring du song ba ste/_/nye ba'i 'du ba mi g.yo ba/_/dur khrod legs pa'i blo gros te/_/
nye ba'i dur khrod chos kyi sprin/_/zhes gsungs la/_der 'thung spyod gnyis gang dang sbyar gyi 
gsal kha ma byung zhing /_de'i 'grel pa man ngag gi snye mar/_mos spyod dang /_kun tu 'od kyi 
sa gnyis dang sbyor ba yin zhes 'chad kyang /_dpe med pa'i sa dang /_ye shes chen po'i sa 
gnyis dang sbyor dgos pa/_rgyud rgyas pa'i lung ku mu tir drangs pa las gsal ba yin no/_/zhes 
bla ma gong ma rnams gsung ngo /_/de ltar yul de dag dang /_sa de dag sbyor ba'i go don yang /
chos rje paN+Di ta'i gsung gis/_bdag med bstod 'grel las/_ji skad du/_phyi rol na gnas 
dang /_nye ba'i gnas la sogs pa nyi shu rtsa bzhi yod la/_ngo bo sangs rgyas yin kyang /_rnam pa 
sa dang po la sogs pa thob pa'i tshul bzung ba'i dpa' bo dang rnal 'byor ma gnas so/_/de 
bzhin du yul nyi shu rtsa bzhi rang gi lus la yang gnas la/_dpa' bo dang rnal 'byor ma dang 
rjes su mthun pa'i rlung dang /_byang chub kyi sems gnas pa de rnams dbu mar thim pas/
rnams kyi rtogs pa skye zhing /_phyi rol gyi dpa' bo dang rnal 'byor ma rnams bdag gi grogs su 
'gyur ba yin zhes gsung ngo /_/gnyis pa gsal ba'i dbye ba bshad pa ni/_ji skad du/_kye 
bcom ldan 'das/_gnas la sogs pa gang lags/_bcom ldan 'das kyis bka' bstsal pa/_/
gnas ni dz+wa lan+d+ha rar bshad/_/de bzhin du ni oDi na/_/gnas ni kol+la gi ri nyid/_/de bzhin 
du yang kam ru nyid/_/nye gnas mA la wa zhes brjod/_/sin+d+hu nA ga ra nyid do/_/zhing ni mum+mu nir 
bshad de/_/zhing ni byed pa'i brang nyid do/_/de wi ko Ta dre bzhin zhing /_/zhing ni lcugs pa'i brang 
nyid do/_/nye zhing ku lu ta zhes brjod/_/de bzhin arbu ta nyid do/_/ba yi mchog sbyin kha ba'i ri/_/
nye ba'i zhing ni mdor bsdus pa'o/_/tshan+do ha ri ke la dang /_/lan tshwa rgya mtsho'i nang skyes dang /_/lam+ba 
ka dang kany+tsi nyid/_/de bzhin so raShA nyid do/_/nye ba'i tshan+do ka ling ka_/gser dang ldan pa'i gling 
dang ni/_/kong ka na yang nye tshan+do/_/mdor bsdus pa ni brjod par bya/_/'thung spyod grong khyer gyi 

dang yang*/_/'thung spyod grong gi mthar gnas pa/_/tsa ri Ta dang ko sa la/_/bain+da gzhon nu'i grong 
khyer ro/_/rdo rje snying po snying rje che/_/nye ba'i 'thung spyod de nye ba'o/_/dur khrod rab son dge 
'dun dang*/_/dur khrod rgya mtsho'i 'gram nyid do/_/skyed tshal rwa ba'i rdzing bu 'gram/_/nye ba'i 
dur khrod brjod par bya/_/zhes gsungs so/_/gsum pa ni/_de ltar dngos su bstan pa sum 
cu rtsa gnyis kyi steng du lnga bsnan nas/_yul sum cu rtsa bdun du bya dgos pa yin pa la/_'ga' 
zhig na re/_gling bzhi dang ri rab snon pa yin no/_/zhes zer ba ni mi rigs te/_bde dgyes 
gnyis ka nas ma bshad pas lung med pa dang /_dus 'khor dang /_ri Shi a ra li'i rgyud nas 
gling bzhi gnas su bshad kyang /_ri rab gnas su bshad pa med pa dang /_gling bzhi gnas su 
bshad kyang*/_sum cu rtsa gnyis kyi kha skong du byas nas sum cu so bdun du 'chad pa rgyud de dag 
gi don ma yin pa ni rang rang gi nang na gsal ba'i phyir/_'on kyang rje btsun gyis/_in+d+ra b+hA 
ti'i lam skor du/_gling bzhi po so bdun gyi kha skong du 'chad pa de la yang phyi nang gang gi dbang 
du byas pa dang /_grangs nges la rgyud kyi khungs btsal dgos shing /_'dir bshad pa'i so bdun 
gyi dbye bar ni nam yang mi rung ste/_'dzam bu gling gi rnal 'byor pas nang gi sa lam bgrod pa'i 
phyir du/_byang sgra mi snyan la sogs pa'i gling gsum du rgyu dgos na ha cang thal ba'i phyir/_yang 
kha cig na re/_snying kha chos kyi 'khor lo'i nang skor gyi rtsa 'dab ma bzhi ni/_'thung spyod dang nye 
ba'i 'thung spyod du shugs la bstan pa dang /_snying kha'i dbus kyi gnas dang lnga ste/_yul chen so 
bdun legs par bshad pa yin no zhes gsung /_de yang rigs pa ma yin te/_phyi'i yul chen 
lnga ngos 'dzin rgyu la/_nang gi sbas pa'i rtsa lnga ngos bzung ba tsam gyis zhe 'dod mi rdzogs pa'i 
phyir dang*/_sbas pa'i rtsa lnga dang rjes su mthun pa'i phyi rol gyi yul lnga la bsam pa yin na ni de 
nyid ngos 'dzin dgos pa'i phyir/_gling bzhi po gnas la sogs pa gang rung gi dbye bar 'chad 
pa bde dgyes gnyis na med la/_de med pa na/_gling bzhi po yul so bdun gyi kha skong du mi rung 
bas khyab ste/_yul so bdun ni sa bcu gsum dang don gcig tu sbyor dgos rgyu yin la/_de'i 
tshe slob pa'i sa bcu gnyis po gang rung yin na/_gnas la sogs pa'i ming can bcu gnyis po 

gang rung yin pas khyab pa'i phyir/_des na rang gi lugs ni/_dbye gzhi 'du ba dang nye ba'i 'du 
ba gnyis la/_dbye ba'i ya gyal gnyis gnyis yod pas bzhi dang /_mi slob pa'i phyi rol gyi 
gnas rdo rje'i gdan nam/_'og min gyi gnas dang so bdun no/_/de ltar 'dren rgyu yin pa'i 
shes byed kyang /_gong du rigs kyi dbye ba 'chad pa na/_'du ba dang nye 'du la sogs pa'i bcu 
gnyis po tshang mar bshad nas/_'og tu dbye ba'i ya gyal 'chad pa na/_sum cu rtsa gnyis po 
thams cad 'du ba gnyis po'i lhag ma bcu po kho na'i dbye bar bshad kyi/_gnyis po'i dbye ba 
dngos su ma bshad pa'i phyir/_gnyis po'i dbye ba ma bshad na/_gong du kha sbyor gyi lung drangs ma 
thag pa ltar slob pa'i sa bcu gnyis mi tshang ba'i phyir ro/_/'o na 'du ba gnyis po'i dbye ba'i ya 
gyal bzhi po gang zhe na/_phyag chen thig le las/_'du ba la karma rA pa Ta ka dang /_gser gling 
gnyis dang /_nye ba'i 'du ba la kong+ka na dang /_'bigs byed gnyis te/_bzhir bshad/_bde 
mchog las/_'du ba la pre ta pu ri dang /_gri ha de ba ste gnyis/_nye ba'i 'du ba la so rat+na dang /
su war+N+Na dI pa dang bzhir bshad do/_kha skong bzhi po de'i nang na/_sum cu rtsa gnyis kyi nang tshan 
du bshad zin pa'i ming can 'ga' zhig yod mod kyang /_bzlos pa ni ma yin te/_dbye ba'i ya 
gyal de dag dbye gzhi so so ba yin pas ming 'dra yang /_don sa mi 'dra ba tha dad dang sbyor 
dgos pa'i phyir/_de ltar brtag gnyis dngos bstan gyi yul sum cu rtsa gnyis kyi steng du/
'du ba gnyis po'i dbye ba bzhi dang /_gang du sangs rgya ba'i gnas dang lnga bstan nas/_phyi rol 
gyi yul so bdun du bshad pa las yang na/_dgyes rdor dngos bstan gyi sum cu rtsa gnyis po de'i 
steng du der ma bshad cing /_bde mchog las bshad pa lnga bsnan nas so bdun no/_/lnga po gang 
zhe na/_rasmi shwa ra dang*/_o tre dang /_tri sha ku ne dang /_pre ti pu ri dang /_gri ha de ba ste lnga'o/_/
de ltar bshad na slob pa'i gnas rkyang pa la so bdun no/_/gnyis pa bde mchog nas gsungs 
tshul la/_rtsa ba'i dbye gzhi gnas la sog5la bcu gnyis po la/_dbye ba'i ya gyal nyi shu 
bzhir phye nas 'chad pa ni/_kun gyi mthun snang du grub la/_de la kha skong ji ltar sbyar nas/
sum cu rtsa bdun du dbye ba'i tshul bshad pa'i rnam grangs mi 'dra ba gsum gyi sgo nas bshad par 

bya ba las/_dang po la/_thog mar dbye ba'i ya gyal nyi shu rtsa bzhi ni/_pul+li ra ma la ya zhes pa 
rgyas pa'i ri dang /_dzA lan+d+ha ra zhes pa/_dz+wa dang dzA'i 'dod tshul gyi dbye bas dra ba 'dzin pa dang 
'bar ba 'dzin pa/_o Du ni zhes pa u r+yan dang*/_arbu ta zhes pa mchod 'os dang /_o da wa 
ri zhes pa ba'i mchog sbyin dang /_rasma shwa ra zhes pa dga' byed dbang phyug dang /_de wi ko Ta 
zhes pa lha mo'i mkhar dang /_mA la wa zhes pa phreng ba can dang /_ka ma rU pa zhes pa 'dod pa'i 
gzugs dang*/_o tre zhes pa rol pa can dang*/_tri sha ku ne zhes pa dge mtshan gsum pa dang /
ko sa la zhes pa mdzod len nam/_dge ba can dang /_ka ling ka zhes pa smra ba'i rtags dang /
lam+ba ka zhes pa 'phyang ba can nam/_mgor thogs dang /_kany+tsi ka zhes pa skyur bag can dang*/
hi ma la ya zhes pa gangs can dang /_pre ta pu ri zhes yi dwags kyi grong khyer dang /_gri ha de ba 
zhes pa khyim gyi lha dang /_sau raShA zhes pa yul 'khor bzang po'am/_grong chen po dang /_su war+N+Na 
dI pa zhes pa gser dang /_nA ga ra zhes pa grong khyer dang /_yang na pa Ta li bu tra dang nA ga ra 
don gcig tu 'chad pa'i lugs ltar na/_grong khyer skya bo'i bu zhes pa'i don no/_/zhes 'chad pa 
dag yod do/_/sin+ta ra zhes pa ni legs sbyar sor gzhag pa'o/_/ma ru zhes pa ni mya ngam gyi thang 
ngam/_chu med pa'i yul lo/_/ku lu ta zhes pa ni rigs dang ldan pa'o/_/de ltar dbye ba nyer 
bzhi po'i steng du/_dbye gzhi bcu gnyis bsnan pas so drug/gang du sangs rgya ba'i gnas dang so 
bdun no/_/rnam grangs gnyis pa ni/_bde mchog nas bshad pa'i yul nyer bzhi po'i steng du 
der ma bshad cing /_kyai rdor nas bshad pa bcu gsum kha bskang bar bya'o/_/de gang zhe na/
zhing gi nang tshan/_mum+mu nir zhes bya ba dang /_byed pa'i brang zhes bya ba dang /_lcags pa'i brang 
zhes dang /_tshan do ha'i nang tshan/_ha ri ke la dang /_rgya mtsho'i nang skyes zhes bya ba gnyis dang /
nye ba'i tshan do ha'i nang tshan/_kong+ka na zhes bya ba dang /_'thung spyod kyi nang tshan/_grong gi mthar 
gnas dang /_tsa ri Ta dang /_bin+da dang /_gzhon nu'i grong khyer te bzhi dang /_dur khrod kyi nang 
tshan/_rab son dang /_rgya mtsho'i 'gram dang /_skyed tshal rwa ba'i rdzing bu'i 'gram/_/zhes pa 
rnams so/_/de ltar na slob pa'i sa rkyang pa la phyi rol gyi yul so bdun no/_/rnam grangs gsum 

pa ni/_yul nyer bzhi po'i steng du/_bde chen gyi 'khor lo'i lha lnga dang /_sgo mtshams ma brgyad 
de/_bcu gsum po'i dbang du byas pa'i phyi rol gyi yul bcu gsum mo/_/bcu gsum po'i nang 
nas/_'khor gyi lha mo'i gnas ni/_slob pa'i sa'i dbang du byas pa yin la/_de yang*/_'thung 
spyod dang /_nye ba'i 'thung spyod gnyis kyi dbye bar 'chad dgos pa yin te/_gong du bshad pa'i 
yul nyi shu rtsa bzhi po'i nang na 'thung spyod gnyis kyi dbye ba bstan pa med pa'i phyir dang /_de ma 
bstan na bcu gnyis mi tshang ba'i phyir/de yang phar phyin theg par sbas pa'i sa gnyis dang /
rgyud du sbas pa'i rtsa lnga dang sbyor dgos par bzhed do/_/'o na 'khor gyi lha mo bcu gnyis po de'i 
dbang du byas pa'i phyi rol gyi yul bcu gnyis yod par gang las bshad/_ce na/_sgo mtshams 
ma brgyad kyi gnas ni dur khrod chen po brgyad dang*/_bde chen gyi 'khor lo'i 'khor gyi lha mo 
bzhi'i gnas ni/_dbang phyug gi chung ma bzhi gang na 'khod pa'i gnas te/_ri rab kyi byang shar 
dang /_dbus dang /_gzhan 'phrul dbang byed dang*/_rdo rje'i gdan no/_/zhes rdo rje mkha' 'gro'i 
'grel pa la sogs par gsungs so/_/'o na sgo mtshams ma brgyad dang yum bzhi dpa' bo dang 
lhan cig tu mi 'jug pa ci zhe na/_brgyad kyis ni yab rnams gdong brnyan dang byad gzugs kyi
tshul du sbas la/_snying po'i rnal 'byor ma lnga la ni thun mong du yab bcom ldan 'das gcig po 
nyid do/_/zhes sngon gyi slob dpon rnams 'chad do/_/rdo rje mkha' 'gro las/_ji skad du/_de 
nas yang dag bshad bya ba/_/rgyud du sbas pa nges par bya/_/yang dag bsdus pa'i cho ga ni/_/bshad 
kyis sgrub pa po rnams nyon/_/bde mchog bla ma'i gnas la sogs/_/mkha' 'gro mas ni thams 
cad khyab/_/ye shes ldan pa'i rang skye gnas/_/yul dang yul du mngon par skye/_/de ni mkha' 
'gro ma zhes bya/_/rdo rje'i dkyil 'khor gtso mo yin/_/rnal 'byor ma drug sgrub po la/_/brda yi 
skad kyis bshad pa yin/_/ku lun+ta dang ma ru yi/_/yul du gnas pa ma mo ste/_/zhes pa nas/
yul 'di rnams kyi bu mo gang /_/dpa' bo gnyis med khyab pa ste/_/_kun kyang 'dod pa'i 
gzugs can ma/_/zhes pa'i bar gyis ni dpa' bo dang zung du 'jug pa'i rnal 'byor ma rnams 
kyi gnas bstan pa yin la/_de'i de ma thag tu phyi'i rnal 'byor ma rnams kyi gnas dris lan gyi 

sgo nas gtan la 'bebs pa ni/_de nyid las/_ji skad du/_de nas bcom ldan 'das la lha 
mos/_mchod cing phyag byas te/_slar yang 'di skad ces gsol to/_/mkha' 'gro ma yi khyad par 
dang /_/zhong skyong 'jig pa chen po yi/_/ming dang zhing gi ming dang ni/_/gnas rnams kyi ni khyad 
par dang /_/gang du sgrub pa pos thos nas/_/the tshom med par 'grub 'gyur ba/_/de dag thams 
cad mdor bsdus te/_/gtso bos bdag la bshad du gsol/_/zhes pa'i lan rgyas par gsungs 
pa rnams kyis/_sgo mtshams ma brgyad dang bde chen gyi lha mo bzhi'i gnas kyang rtogs par nus 
te/_rgyas par de nyid la blta bar bya'o/_/mkha' 'gro rgya mtsho las kyang /_ji skad du/_dngos 
po med pa min lha mo/_/gnyis med go 'phangs la brten ma/_/sum cu bdun bdag nyid dbus 
su/_/skyed 'gyur rang gi sngags las skyes/_/zhes gsungs pa dang*/_gzhan yang lte ba sprul 
pa'i 'khor lo na gnas pa'i lha mo drug cu rtsa bzhi po la/_phyi rol gyi gnas kyang drug cu rtsa bzhi 
yod par gsungs te/_ji skad du/_yul dbus ma dang ka ling ka ma dang /_zhes pa nas/
dur khrod ma dang nye ba'i dur khrod ma/_/rgya mtsho chen po'i 'gram mkhas ma/_/kla klo ma dang thams 
cad yul ma ste/_/de ltar rim pas drug cu bzhi lha mo/_/zhes gsungs la/_de ltar bshad pa 
des kyang /_bde chen gyi lha mo bzhi dang sgo mtshams brgyad kyi phyi rol gyi yul so so ba dag rnam 
par bzhag nus pa yin no/_/de lta na yang /_phyi rol gyi yul so bdun du grangs nges par bshad 
pa ni nang gi nges pa'i dbang gis so/_/gsum pa dus kyi 'khor lo las gsungs pa'i tshul la 
gnyis te/_gnas la sogs pa'i dbye gzhi bcu gnyis po 'bum phrag bzhi pa'i 'jig rten gyi 
khams la bzhag pa dang /_dbye ba'i ya gyal so bdun po yul gang na yod kyi nges pa med pa 
gnyis so/_/dang po ni/_rgyud las/_dpal ldan lhun po'i phyogs rnams kun tu sa yi dkyil 
'khor la son gnas rnams kun dang nye ba'i gnas/_/zhes pa'i 'grel chen dri med 'od du/
gnas ni phyogs bzhir rlung dang me dang chu dang sa'i rang bzhin gyis gnas pa/_shar gyi lus 
'phags dang /_'dzam bu'i gling chung ngu dang /_byang gi sgra mi snyan dang /_nub kyi ba lang spyod do/_/
nye ba'i gnas ni/_rang bzhin de nyid kyis phyogs mtshams rnams su ste/_me dang /_bden bral 

par gsungs so/_/de nyid ni thams cad du khyad par byed pa mi 'gyur te/_rnal 'byor ma rnams 
kyi rigs sum cu rtsa drug ni grong khyer gcig tu'ang gnas so/_/gang gis na 'dir mchog gi dang 
 sangs rgyas thams cad la khyab par byed pa nyid yin pa'i phyir na/_bod la sogs pa dang*/
rgya nag la sogs pa'i yul rnams na yang gnas la sogs pa rnams yod do/_/de nyid ni bsdus 
pa'i rgyud gzhan du ma bstan no/_/yul thams cad dang /_grong thams cad du gnas la sogs 
pa gsungs pa ni/_gnas ni sgrol ma la sogs pa rnams kyi khyim ste/_rnam pa bzhi'o/_/de 
bzhin du sgra rdo rje ma la sogs pa rnams kyi khyim ni rnam pa drug go_/tsartsi ka la sogs pa rnams 
kyi khyim ni tshan do ha rnam pa brgyad do/_/rmugs byed ma la sogs pa'i khyim ni 'dus pa rnam pa 
bcu'o/_/khyi gdong ma la sogs pa'i khyim ni dur khrod rnam pa brgyad do/_/zhes gsungs pas 
so/_/de dag 'di skad ces/_dgyes pa rdo rjer yul rnams kyi/_/dbye ba 'chad pa'i mdor 
bstan du/_/'du ba gnyis po bshad gyur kyang*/_/rgyas bshad skabs su ma byung bas/_/'du ba 
gnyis po'i dbye ba bzhi/_/bsnan nas slob pa'i gnas so drug/mi slob gnas dang so bdun no/_/
yang na bde dgyes phan tshun du/_/kha bskang nas ni so bdun bya/_/dgyes pa rdo rjer so gnyis 
dang /_/'khor lo sdom par nyer bzhi bshad/_/nyer bzhi'i nang na dgyes rdor du/_/ma bshad 
rnam pa lnga yod de/_/so gnyis nang na bde mchog tu/_/ma bshad rnam pa bcu gsum mo/_/phan 
tshun mthun pa bcu dgu la/_/nA ga ra yi ming gcig gis/_/grong khyer rnam pa gnyis bstan 
par/_/bshad pa'i yul chen so bdun grub/_/yang na yul chen nyer bzhi la/_/gnas sogs 
dbye gzhi bcu gnyis po/_/bsnan pas slob pa'i sa so drug/mi slob gnas dang so bdun no/_/de'i 
shes byed gzhung 'di las/_/gnas dang nye ba'i gnas la sogs/_/yul chen sum cu so bdun 
zhes/_/gsal bar gsungs pa yin phyir ro/_/dus kyi 'khor lor gnas la sogs/_/bcu 
gnyis 'bum phrag bzhi pa dang /_/khru bzhi ldan pa phyi nang gi_/lus la tshang bar des bshad nas/_/
dzA lan d+ha ra sogs dbye ba/_/yul khams so sor gnas so zhes/_/rgyu sde gzhan du gang 
gsungs pa/_/byis pa rnams ni drang ba'i don/_/yul khams gcig na rnal 'byor ma'i/_/rigs 

kyi dbye ba sum cu drug/thams cad tshang ba'i gnas de na/_/yul chen sum cu so drug tshang /_khyab 
bdag dus kyi 'khor lo nyid/_/gang na 'khod pa'i gnas de dang /_/sum cu so bdun yin no 
zhes/_/gsal bar gsungs pa'ang bzung bar bya/_/yang na bde mchog 'khor lo las/_/rnal 
'byor ma ni so bdun gyi/_/grangs nges bshad cing de'i gnas kyang /_/phyi dang nang na so bdun 
no/_/gnyis pa de dag gi shes byed bstan pa ni/_de ltar phyi nang gi yul so bdun du 'jog pa 
yang /_sbyang gzhi sbyong byed sbyangs 'bras gsum la so bdun rer 'jog ba'i rgyu mtshan gyis so/_/
zhes bla ma gong ma rnams gsung ngo /_/de yang ji ltar zhe na/_gzhi 'khor ba'i gnas skabs na 
yod pa'i sbyang bya ni/_phung po lnga/_'byung ba lnga/_phyi'i yul druganang gi skye mched drug/dpung pa 
gnyis/_lag ngar gnyis/_kha/_gshang ba/_pus mo gnyis spyi bo/_rkang mthil gnyis te bcu/
nyon mongs pa lnga dang so bdun no/_/sbyong byed lam la'ang /_phar phyin dang thun mong ma yin pa 
sngags kyi lam gnyis las/_dang po ni/_byang chub kyi phyogs dang mthun pa'i chos sum cu so 
bdun no/_/gnyis pa la bskyed rim gyi dang /_rdzogs rim gyi dbang du byas pa gnyis las/
dang po la/_rten gzhal yas khang gi dang /_brten pa lha'i dbang du byas pa gnyis las/_dang 
po ni/_thams cad gsang ba las/_dran pa nyer bzhag bzhi po ni/_/kha khyer zhes ni brjod pa 
yin/_/zhes sogs gsungs pa ltar/_gzhal yas khang gi chos rnams dang byang phyogs so bdun 
dang sbyar ba'o/_/gnyis pa ni/_rigs lnga/_yum lnga/_gti mug rdo rje ma sogs dang /_gzugs 
rdo rje ma sogs drug tshan gnyis/_khro bo bcu/_mngon byang lnga ste so bdun no/_/gnyis pa rdzogs 
rim gyi dbang du byas pa la/_rten dkyil 'khor bzhi'i dbang du byas pa dang /_brten pa ye shes 
kyi dbang du byas pa gnyis las/_dang po ni/_mi phyed ma sogs dngos bstan gyi rtsa so gnyis kyi 
steng du sbas pa'i rtsa lnga bsnan pas so bdun/_pu dz+wa la sogs pa'i yi ge nyi shu rtsa bzhi'i steng du hUM 
ring po brgyad/_baM/_aM/_dziM/_khaM/_hUM bsnan pas yi ge so bdun/_de dag gi nang na gnas 
pa'i khams bdud rtsi so bdun/_de dag la dbang sgyur ba'i rlung ni/_snying po ye shes rlung gi 
dkyil 'khor so bdun no/_/gnyis pa ni/_rten de dag la brten nas skyes pa'i mtshon byed 

dpe'i ye shes so bdun dang /_mtshon bya don gyi ye shes so bdun no/_/gsum pa sbyangs pa'i 
'bras bu ni/_sangs rgyas kyi sar sku gsung thugs yon tan phrin las lnga/_tshad med bzhi/
rnam par grol ba'i ye shes te lnga/_mngon par shes pa drug/zag pa med pa'i yul drug_/stobs 
bcu/_ye shes lnga ste so bdun no/_/zhes rje bla ma dam pas mdzad pa'i rnam bshad nyi ma'i 'od 
zer las 'byung ngo //_//
dri ba so brgyad pa ni/_ma pham ma dros min gyur na/_/gang gA'ang de nyid min par 'gyur/_/
zhes pa'i lan yang ldon dgos so/_/zhes pa'o/_/'di la gnyis las/_dang po la 'dri ba'i rgyu 
mtshan ni/_gzhung 'dir/_gangs can de ni ti se min/_/ma dros rgya mtsho ma pham min/_/zhes 
bshad pa la/_sngon gyi rgol ba kha cig na re/_gang gA 'di nas 'bab pa'i phyir/_/ma dros tshol 
ba'i ngal bas ci/_/'dus byas rtag pa med pa'i phyir/_/sngon bzhin da lta gnas pa med/_/ces 
pa'i rgol ba byung ba la/_gzhung 'di'i rnam bshad mdzad pa phal cher gyis lan ma btab cing*/
lha btsun bsam yas pas/_de de nas 'bab par tshad ma gang gis grub/_bod kyi blun po nor 
gyi phyir khyi bzhin du 'khyam pa zhig gam/_a tsa ra blun po de lta bu zhig las gzhan 'os ci yod/
de dag gi tshig tsam la brten nas paN+Di ta chen po'i gsung la dgag pa byed pa ni bzhad gad do/_/
zhes gsung la/_de tsam gyis ni rgol ba de la lan mi thebs pa'i rgyu mtshan gyis so/_/gnyis pa 
ma dris pa'i nyes pa ni/_gzhung 'dir/_des na ri bo gangs can du/_/rdzu 'phrul med par 'gro 
mi nus/_/zhes dang /_der ni rdzu 'phrul mi ldan pas/_/bgrod par bya ba min zhes bshad/_/
ces pa la/_slob dpon chen po ral gri la sogs pa rnams na re/_ji skad du/_'di nas byang 
du ri nag po/_/dgu 'das gangs ri'o/_/zhes pa de ni ti se nyid la 'chad dgos pa dang /
mtsho ma dros pa yang ma pham nyid la 'chad dgos pa yin te/_gnyan yod dang ti se ni lho byang thad 
mnyam du der phyin pa'i mi'i tshad mas grub pa dang /_gang gA yang ma pham pa las 'bab par der 
phyin pa'i mi'i tshad mas grub pa'i phyir/_rdzu 'phrul dang mi ldan pa'i mis/_gangasacan du bgrod 
dka' bar/_mdzod 'grel du gsungs pa yang bgrod dka' bar ston gyi/_bgrod mi nus par 

ston pa ni ma yin te/_'dzam bu'i gling na med par thal ba'i phyir ro/_/gling phran pas kyang der 
bgrod na/_'dzam bu gling pa nyid kyis der bgrod mi nus pa'i rgyu mtshan ci yin/_'di ltar/
gnod sbyin gtum po dang /_gcong rong zab mo dang /_chu chen po la sogs pas chod pa yin drang 
na/_de 'dra bas bgrod par mi nus pa'i yul ni 'dzam bu'i gling gi rgya mtsho'i mthar thug pa na ye 
med do/_/gang yang phal po che dang*/_gdags pa sogs nas bshad pa'i mtshan nyid dang mi 
ldan no zhes zer ba yang /_bya rgod phung po'i ri dang /_bsil ba tshal dang /_yangs pa can dang /
gnyan yod la sogs pa'i grong khyer chen po rnams la mtshungs pa yin te/_de dag kyang sngon mdo 
nas bshad pa bzhin da lta med pa'i phyir/_gcig ni sgo btags pa snyan ngag mkhan gyi lugs 
dang /_gcig ni dngos po'i rang bzhin brjod pa'o/_/zhes zer ba de yang mi 'thad de/_de 
'dra'i rgyu mtshan ci yang med pa'i phyir/_zhes zer ro/_/dngos lan gdab pa la gnyis te/
sun 'byin so so'i lan dang /_chu bo gang gA'i rnam gzhag gtan la phab pa'o/_/dang po la lnga 
las/_sun 'byin dang po'i lan la/_sgrub byed 'khrul pa dang /_gnod byed yod pa'o/_/dang 
po ni/_gnyan yod kyi byang thad kyi gangs ri yin pa tsam gyis gdags pa nas bshad pa'i gangs 
can du 'grub na ha cang thal ba'i phyir dang /_gnyan yod nas ti se'i bar du ri nag po dgu byang 
nas byang du yod pa ma yin par der phyin pa'i mi dag gi tshad mas grub pa'i phyir dang /_skyon de 
spong bar 'dod nas/_mdzod kyi rnam bshad mdzad pa kha cig/ri nag po glu mkhan gsum bshibs 
nas glu len pa 'dra ba gsum gsum dgu zhes zer dgos pa byung ba'i phyir/_gnyis pa la/_lung 
dang mi mthun pa dang /_rigs pas gnod pa'o/_/dang po ni/_gnyan yod 'di nas zhes pa yi 
ge'i don ma yin te/_rang 'grel dang mi mthun pa'i phyir/_'o na ci zhe na/_'di na byang du ri 
nag po/_/dgu 'das zhes sogs 'chad pa rang 'grel gyi dgongs pa yin la/_de'i don ni 
'dzam bu'i gling 'di na byang phyogs na de ltar du yod ces pa'i don no/_/gnyis pa ni/_khyod kyi 
'dod pa de mngon sum gyi rigs pa dang 'gal ba yin te/_ri bo spos ngad can dang /_gangs 
mtsho'i sdod lugs lung las bshad pa dang go log pa'i phyir dang /_gdags pa las/_gang+gA glang 

po'i kha nas shar du 'bab par bshad pa las/_khyed 'dod pa'i gang+gA ni mtsho ma pham las nub tu 
'bab par mngon sum gyis grub pa'i phyir/_sun 'byin gnyis pa'i lan la/_thal 'gyur dang /
rang rgyud do/_/dang po ni/_chu bo chen po bzhi'i zlas phye ba'i gang+gA ma pham las 'bab par mngon 
sum gyis grub na/_sin+du dang /_si ta dang /_pak+Shu rnams kyang de las 'bab par mngon sum 
gyis grub par 'gyur ro/_/khyab pa ma nges na/_khyed kyi rtsa ba'i khyab pa de'i shes byed gang yin/
gang+gA gang las 'bab pa'i mtsho de ma dros par lung las bshad do zhe na/'o na gang+gA gang nas 'bab 
pa'i mtsho de nas sin+du sogs kyang 'bab par lung las bshad do/_/gnyis pa ni/_mtsho ma pham 
nas 'bab pa'i gang+gA'i ming can de chos can/_chu bo bzhi'i zlas phye ba'i gang+gA dngos ma yin te/
khyod dang 'bab sa'i chu mtsho gcig nas 'bab pa'i chu bo gzhan gsum ma dmigs pa'i phyir/
dus kyi dbang gis gzhan du gyur nas/_chu bo gzhan gsum po ma pham las mi 'bab na/_gang+gA 
yang dus 'dir de las mi 'bab par thal ba dang /_sngon gyi dus su chu bo gzhan gsum 'bab 
tu rung ba'i shul tsam yang mi snang bas gnod do/_/sun 'byin gsum pa'i lan la/_rigs pas 
ma nges pa dang /_lung gis gnod pa'o/_/dang po ni/_'o na byang sham+b+ha la'i gnas kyang 'dzam 
bu'i gling na med par 'gyur te/_'phags yul gyi mi rdzu 'phrul dang mi ldan pas der bgrod mi 
nus pas so/_/gnyis pa ni/_lung sman gyi gzhi las/_de las rgya mtsho dug can dag tu 'gro ba 
yi/_/chu bo bzhi po 'di dag phyogs bzhir 'bab/_/gang+gA dang ni sin+du pak+Shu dang*/_/si ta de las rdzu 
'phrul stobs thob pa/_/ma gtogs mi rnams kyis ni mi bgrod pa/_/der ni thub pa dge 'dun 
bcas par bzhugs/_/zhes gsungs so/_/sun 'byin bzhi pa'i lan ni/_phal cher gzhung las 
'byung ba de yin la/_go bde ba'i lan ni/_bya rgod phung po'i ri'i rnam gzhag dkon brtsegs 
nas gsungs pa de ni/_chos gsung ba'i dus der sangs rgyas kyis byin gyis brlabs pa'i dbang 
du byas la/_cig shos ni chos mngon par dngos po'i kun rdzob kyi gnas lugs 'chad pa'i dbang 
du byas so/_/sun 'byin lnga pa'i lan ni/_'o na khyed ltar na/_de gnyis ka dngos po'i gnas 
lugs 'chad pa'am/_gnyis ka snyan dngags mkhan gyi dbang du byas pa yin/_dang po ltar na/

chos mngon par mtsho ma dros pa dang chu bo chen po bzhi'i rnam gzhag dngos po'i gnas lugs dang 
mi mthun par bshad pa nyid du thal bar 'gyur te/_deng sang gi dus su tshad mas grub pa dang cha 
tsam yang mi mthun pa'i phyir/_dper na mngon pa las/_mtsho gangs can gyi byang na yod par 
bshad pa la/_deng sang lho na snang ba dang /_ri bo spos ngad can mtsho'i byang na yod par bshad 
pa la/_lho na snang ba dang /_gang+gA glang po'i kha nas shar du 'bab par bshad pa la/_deng sang 
mtsho ma yin pa gzhan zhig nas babs nas mtsho'i gzhung bshags te nub tu 'bab par mngon 
sum gyis grub pa de dag mtshan nyid par khyed kyis khas blangs pa'i phyir/_gnyis pa ltar na/
chos mngon pa las 'jig rten khams kyi tshad rnam par bzhag pa/_tha snyad bden pa'i ngo na med 
bzhin du/_snyan dngags mkhan gyis sgro btags par 'chad na de las mi rigs pa ci zhig yod/
bya rgod phung po'i ri/_mtho ba dang*/_zlum pa dang /_me tog dang /_ri dwags sna tshogs dang*/
mtshe'u dang rdzing bu mang pos gang bar bshad pa de/_dus der byin gyis brlabs pa'am/_snyigs 
ma'i dus su med par song ba'am/_snyan dngags kyi lugs su byas pa gang du khas blangs kyang 
'gal ba med de/_dper na yum gyi gleng gzhir/_mi mjed kyi 'jig rten khams 'di 'jig 
rten gyi khams pad+mo can bzhin du gyur par bshad pa bzhin no/_/gnyis pa ni/_'phags pa'i 
yul du chu bo gang+gA zhes 'jig rten pa dang bstan bcos pa kun la thun mong du grags pa de/_mtsho 
ma dros pa nas 'bab pa'i gang+gA der khas blangs na ni/_mtsho ma pham ma dros pa'i rgya mtsho ma yin 
pa'i shes byed 'god par mi nus la/_de der khas ma blangs na yang lung dang 'gal ba dang /
rigs pa dang 'gal ba spang dka' ba gnyis shig 'byung ste/_yum las/_ji skad du/_'dzam 
bu'i gling 'dir chu klung ji snyed cig 'bab cing*/_/me tog 'bras ldan sman dang nags tshal skyed 
byed pa/_/ma dros gnas pa'i klu dbang klu bdag brten gnas te/_/de ni klu yi bdag po de yi 
mthu dpal yin/_/zhes 'dzam bu'i gling gi chu chen thams cad kyi rtsa ba ma dros pa nas 'bab pa 
lta bur gsungs la/_de yang de lta na/_chu bo de dag gang nas 'bab pa'i rtsa ba bcad pas/
mtsho ma dros pa bde blag tu rnyed sla ba dang /_rigs pa yang /_mtsho ma dros pa nas lho phyogs su 

'bab pa'i chu bo zhig yod na/_rgya gar shar nub kyi mi rnams kyi tshad ma la snang dgos te/_de'i 
khongs su mi 'du ba'i 'dzam gling lho phyogs kyi yul med pa'i phyir/_/de ltar dogs pa'i mtha' 
shes par byas nas/_chu bo gang+gA'i ming can ni gnyis te/_phyi rol pa sogs 'jig rten pa dag 
dang thun mong du grags pa dang /_sangs rgyas kyi chos las thun mong ma yin par bshad pa'o/_/
dang po ni/_rtsa ba ma pham nas 'bab pa 'di nyid yin te/_thog mar ma pham nas nub tu babs/
rgya gar nub phyogs su sleb pa na/_shar du kha bltas te 'bab pa rdo rje'i gdan gyi byang phyogs 
nas bskor te/_mthar lho phyogs kyi rgya mtshor 'bab pa de yin la/_'di la ni/_mngon brjod 
dang /_sman spyad dang /_'dul ba sogs las chu bo gang+ga zhes rgya cher bshad cing*/_lho bal gyi 
skye bo kun la gang+gA zhes grags la/_mdo sde dag las kyang gang+gA'i klung gi bye ma snyed ces bshad 
do/_/de dang 'dra bar/_sin+du'i yul du 'bab pa'i chu bo sin+du dang /_byang phyogs na chu bo shA ti 
zhes bya ba bshad mod/_de dag ni mtsho ma dros pa zhes bya ba/_mngon pa nas 'byung ba'i yon tan 
dang ldan pa de nas 'bab pa'i bshad pa mi bzhed do/_/de yang mu stegs kyi gzhung las/_gang+gA'i 
sgo dang ku sha 'khyil/_/bil ba can dang sngon po'i ri/_/kA li ka ni'i 'jug ngogs su/_khrus 
byas yang 'byung srid ma yin/_/zhes 'chad la/_de'i rgyas bshad kyang /_khyab 'jug gis mi'u 
thung du sprul nas/_lha min gyi rgyal po stobs ldan gyi bu drug khri bsad/_de rnams dmyal bar 
song ba/_de dag gi tsha bo b+hang gir ta zhes bya bas ma bzod nas/_lha tshangs pa la gsol ba 
btab pas/_lha yul na chu bo gang+gA lha mo'i gzugs su gnas pa de/_chu bo'i gzugs su byas 
nas byin pa na/_bar skabs su dbang phyug chen po'i ral par zer bas lo stong gi bar du 'khyil/
dus der de nyid la gsol ba btab pas/_ral pa btsir ba'i thigs pa cig gangs ti se'i 
'gram du 'khyil/_de rgya mtshor babs nas sa 'og tu song bas/_lha min gyi bu drug khri'i rus pa 
bkrus pas/_dmyal ba nas tshe 'phos te mtho ris su skyes par 'chad la/_de ltar chu bo 'di nam 
mkha' nas bab pa'i rgyu mtshan gyis gang+gA dang /_lha yul dang /_sa stengs dang /_sa 'og gsum 
du bab pa'i rgyu mtshan gyis rgyun gsum pa dang /_lam gsum can dang /_skal ldan shing rta dang /

yin/_/zhes gsungs pa 'di la brten pa yin mod/_'di ni snyan dngags kyi lugs su mdzad pa 
yin te/_brag dmar spo mtho de ri bo 'bigs byed dngos ma yin pa bzhin no//_//
dri ba so dgu pa ni/_mngon pa nas gsungs gangs can de/_/ti se yin par phyogs snga 
mas/_/khas blangs sham+b+ha la yi ni/_/gangs can ti ser ma smras pas/_/rtsod lan 'brel pa gang 
yin brtag/rang gi lugs la mngon pa nas/_/gsungs pa'i gangs can rgyud sde las/_/bshad 
pa'i gangs can der bzhed dam/_/gzhan yang bde mchog kyai rdor las/_/'byung ba'i gangs 
can gangs yin pa/_/sham+b+ha la yi gangs can du/_/nges par zhal gyis bzhes nus sam/_/zhes 
pa'o/_/'di la gnyis las/_dang po la 'dri ba'i rgyu mtshan ni/_gzhung 'dir/_ji skad du/
de yi gtan tshigs 'di ltar yin/_/dpal ldan dus kyi 'khor lo las/_/zhes sogs kyi don 
'chad pa na/_gzhung 'di'i rnam bshad byed pa phal che bas/_gangs ti se yul chen gyi nang tshan 
du gyur pa'i ri bo gangs can ma yin pa'i shes byed du/_dus 'khor dang mi mthun pa dang*/
mngon pa dang 'gal ba dang /_phal po che'i mdo sde dang mi mthun pa rnams gtan tshigs su 
'god par snang ba'i rgyu mtshan gyis so/_/gnyis pa ma dris pa'i nyes pa ni/_gzhung du/_dpal ldan 
dus kyi 'khor lo dang /_/mngon pa'i gzhung du gsungs pa yi/_/zhes sogs kyi sgra ji bzhin pa la 
bltas na/_lung de gnyis ka nas ri bo gangs can don mthun pa gcig nyid kyi mtshan nyid rgyas 
par bshad pa lta bur snang yang /_de ltar khas len du mi rung ba dang /_dus 'khor nas gsungs 
pa'i gangs can gyi bshad pa dang ma mthun pa tsam gyis/_yul chen so bdun gyi nang tshan du gyur 
pa'i gangs can ma yin par khas len nus na/_bde kyi gnyis nas mthun par yul chen du 
gsungs pa'i hi ma la ya zhes bya ba des ma nges pa dang /_gzhan yang mtsho ma dros pa dang 'brel 
chags su gnas pa'i ri bo gangs can de/_yul so bdun gyi nang tshan du gyur pa'i gangs can du 
khas len nam mi len/_dang po ltar na/_rje btsun gyi rnam bshad dag ldan du/_yul so bdun 
gyi nang tshan du gyur pa'i gangs can de/_bal bod kyi mtshams na yod par bshad pa dang 'gal/
gnyis pa ltar na/_gzhung 'di nyid kyi gong 'og gi 'phros dang ma mthun no snyam pa'i dogs pa 

'di skye bar 'gyur la/_slob dpon ral gris/_bstan bcos mdzad pa 'di la/_mngon pa dang 
dus 'khor gnyis kyi gangs can gyi shan ma phyed/_ces zer bar snang ste/_de yang dogs pa snga 
ma de nyid dang don gcig go_/gnyis pa dngos lan gdab pa ni/_phyogs snga mas gangs ti se 
rig 'dzin gyi rtogs pa spel ba'i gnas chen du khas blangs pa la/_de de ma yin pa'i shes byed 
du/_mngon pa nas gsungs pa'i gangs can yang ma yin/_dus 'khor nas gsungs pa'i gangs 
can yang ma yin/_rma bya chen mo'i mdo sogs nas gsungs pa'i gangs can yang ma yin pa'i 
phyir/_zhes 'chad pa'o/_/des na bstan bcos mdzad pa 'di'i bzhed pa la ni/_yul so bdun 
gyi nang tshan du gyur pa'i gangs can ni/_mngon pa dang dus 'khor nas gsungs pa gang rung la 
'chad dgos pa yin te/_de las gzhan du na/_gzhung gi 'phros sgrig mi shes pa dang /_de gang 
rung las ma gtogs pa'i gangs can zhig khas len na/_de yang de ma yin par ha cang thal ba'i 
shes byed du/_dpal ldan dus kyi 'khor lo dang /_/mngon pa'i gzhung las gsungs pa yi/_/
zhes sogs ti se gangs can ma yin pa'i lung rigs rnams ji lta ba bzhin du mtshungs pa'i phyir 
dang /_mkhas pa 'jug pa'i sgo las kyang /_hi ma la ya'i sgra lha mo u ma'i pha dbang phyug chen po 
'dug pa'i gnas/_mtsho ma dros dang nye ba'i ri bo gangs can zhes bya ba yin mod kyi/_lo tsA ba 
mi shes pa dag gis ti ser bsgyur ba 'ga' re mthong /_zhes gsungs pa'i phyir ro/_/rje btsun 
gyis ni ljon shing du/_hi ma la ya ni bal por gtogs pa'i bod de/_ltag pa'o/_/zhes gsungs 
pa de'i dgongs pa yang 'di dang mthun nam zhes brtag par bya'o/_/bde kyai nas 'byung ba'i 
gangs can dang /_sham+b+ha la'i gangs can don gcig tu 'chad nus pa ma yin te/_sham+b+ha la'i yul 
tsam gyi lung khungs kyang /_rgyud sde gzhan nas tshol ba shin tu dka' bar byung na/_de nas bshad 
pa'i gangs can bde kye gnyis bshad par mthun snang du grub pa lta ci smos pa'i phyir ro//_//
dri ba bzhi bcu pa ni/_de nas kla klo'i rdzu 'phrul gyis/_/sham+b+ha la ru dmag 'dren pa'i/_/
bshad pa gsal po gang na bzhugs/_/zhes pa'o/_/'di la gnyis las/_dang po la/_'dri 
ba'i rgyu mtshan ni/_gzhung las/_/snyigs ma'i dus su 'phags pa'i yul/_/kla klo'i chos kyis 

gang bar 'gyur/_/de nas kla klo'i rdzu 'phrul gyis/_/zhes sogs kyi sgra ji bzhin pa dang /_de'i 
rnam bshad mdzad pa po kun gyis/_kla klo'i rdzu 'phrul gyis sham+b+ha lar dmag 'dren pa'i bshad pa 
mdzad 'dug pa'i rgyu mtshan gyis so/_/gnyis pa ma dris pa'i nyes pa ni/_dus kyi 'khor lo'i 
rgyud dang 'grel pa dag na/_sham+b+ha la nas rigs ldan gyi rgyal po drag po 'khor lo can gyis/
kla klo gang na 'khod pa'i yul der dmag 'dren par bshad kyi/_kla klo'i rgyal pos sham+b+ha lar 
dmag 'dren pa'i bshad pa gsal po gcig kyang mi snang ngo /_/zhes rgol ba dag 'byung bar 
'gyur ro/_/de'i shes byed kyang /_dpal ldan rgyud las/_kla klo rnams ni gzhom pa'i slad du 
mi yi bdag po dbang po bcu gnyis dag dang ldan par 'gro/_/dum bu dum bu dag tu kla klo'i 
chos ni bcom nas 'khor lo can yang bde ba'i gnas su 'gro/_/zhes gsungs pa dang /_rigs 
ldan rigs kyi nang nas lag pas bsgyur ba'i dus kyi bu dang tsha bo dag ni 'das gyur pa/_/de yi 
dus su nges par ma kha'i yul du kla klo'i chos ni rab tu 'jug pa dag tu 'gyur/_/kla klo'i dbang 
po gdug pa ji snyed pa dang ji snyed lha mchog gis btud drag po'i rigs ldan yang /_/de yi dus 
su gnyis po dag kyang sa yi steng gi gnas su 'khrug pa drag po 'byung bar 'gyur/_/g.yul du kla 
klo dag la mtha' dag sa yi steng du snun byed 'khor lo sgyur ba rang gi dpung /_/yan lag bzhi 
ldan kai la sha yi ri bo lha yis bkod pa'i grong nas dus mthar 'byung bar 'gyur/_/drag po gdong 
drug tshogs kyi dbang po 'phrog byed rnams kyang rigs ldan la ni grogs dag sbyin 'gyur te/_/rngo rta 
glang po'i dbang po gser gyi shing rta mi bdag dpa' bo phyag na mtshon ldan rnams kyang ngo /_/zhes 
rtsod dus kyi mthar rigs ldan drag po dpung gi tshogs bcas chu bo shI ta'i lho phyogs su tshur 
'ongs nas/_kla klo'i tshogs dang sa'i steng du 'khrug pa byas nas/_kla klo g.yul du bcom ste/
rigs ldan drag po gling bzhir rim pa bzhin du rgyu bas dus bzhi phyi ma'i mgo rtsom pas so/_/snyam 
du dogs pa skye bar 'gyur ro/_/gnyis pa dngos lan gdab pa ni/_kla klo'i rdzu 'phrul gyis/
sham+b+ha la ru dmag 'dren par 'gyur zhes pa/_brtag pa mthar bzung ba'i tshul yin gyi/_dngos 
su 'dren srid pa ni ma yin no/_/ji ltar zhe na/_rigs ldan grags pa'i chos ston pa'i dus la 

rgyas bstan pa'i snod du mi rung zhes/_/'dul ba mngon pa'i sde snod rnams las gsungs/_/de 
dang de yi 'gal ba ji ltar spong*/_/zhes pa'i sun 'byin dag kyang legs par spangs pa grub pa 
yin no//_//
dri ba zhe gcig pa ni/_rigs ldan drag po zhes bya ba/_/phyag na rdo rje'i sprul pa dngos/_/
yin pa'i bshad pa gang na yod/_/ces pa'o/_/'di la gnyis las/_dang po la 'dri ba'i rgyu 
mtshan ni/_gzhung du/_de tshe phyag na rdo rje yi/_/sprul pa drag po zhes bya ba'i/_/rgyal pos kla klo 
kun bcom nas/_/zhes pa la/_rnam bshad mdzad pa po phal che bas rnam par dpyad pa ci yang 
mi snang la/_spos khang pas/_de tshe 'jam dpal grags pa yi/_/sprul pa zhes bshad la/_de 
nyid ku mA ra'i rnam bshad du'ang bris so/_/gnyis pa ma dris pa'i nyes pa ni/_nges don du sangs 
rgyas thams cad kyi chos kyi sku gcig yin pa'i phyir gcig gi sprul pa'i sku gang yin pa de nyid/
gzhan gyi yang sprul pa'i skur 'gyur mod/_drang ba'i don du sngon gyi rgyud so so'i dbang gis 
sangs rgyas kyi gzugs sku so sor 'jog pa dang /_sngon gyi smon lam gyi dbang gis/_phrin las 
so sor nges par 'jog pa de'i tshe na/_gang gi sprul pa gang yin ma 'dres par 'chad dgos te/
dus kyi 'khor lor/_byang chub sems dpa' bcu gsum dang /_khro bo bcu'i sprul pa rnams ma 
'dres pa kho nar bshad pa'i phyir/_de skad du yang /_'grel chen du rtsa ba'i rgyud drangs pa las/
ji skad du/_'das pa'i rgyal po nyi ma'i 'od/_/de ni bgegs dgra'i sprul pa ste/_/phyag na rdo rje 
zla bzang khyod/_/sa snying gshin rje mthar byed dang*/_/sgrib pa thams cad rnam sel dang /_/rmugs 
byed khengs byed rim pa ste/_/nam mkha'i snying po 'jam dbyangs dang /_/'jig rten mgon po go 
rim bzhin/_/gshin rje gshed sogs khro bo bcu/_/de bar byang chub sems dpa' gzhan/_/bcu 
gsum de rnams rim pa yis/_/rigs ldan rigs la 'byung bar 'gyur/_/grags pa rigs 
ldan rigs kyang ste/_/de nas rigs ldan pad+ma dkar/_/bzang po rigs ldan gsum pa ste/_/de 
bzhin bzhi pa rnam rgyal lo/_/bshes gnyen bzang po rin chen phyag/bdun pa khyab 'jug sbas 
pa'o/_/nyi ma grags dang shin tu bzang /_/rgya mtsho rnam rgyal rgyal dka' dang /_/rigs ldan nyi 

ma bcu gnyis pa/_/sna tshogs gzugs dang zla ba'i 'od/_/mtha' yas dang ni sa skyong dang /_/dpal 
skyong seng ge rnam par gnon/_/stobs po che dang ma 'gags pa/_/mi yi seng ge dbang phyug che/_/
mtha' yas rnam rgyal rigs ldan dang /_/grags pa rigs ldan de nas slar/_/de sras 'khor lo 
chen po can/_/rigs ldan drag po 'byung 'gyur te/_/smra mkhas rta mchog ting 'dzin gyis/_/kla 
klo'i chos ni mthar byed pa'o/_/nyi ma'i shing rta la sogs kyi/_/ston pa smra mkhas 'byung 'gyur 
gang*/_/zla bzang khyod ni rtsa ba'i rgyud/_/de ni sdud par byed pa ste/_/rgyas 'grel byed pa po yang 
khyod/_/'dir ni sems can yongs smin byed/_/'jam pa'i rdo rje'i bsdus rgyud la/_/rgyas 
'grel byed pa pad 'dzin rang /_/zhes rigs ldan grags pa slar rigs ldan nyer bzhi pa mtha' 
yas rnam rgyal gyi sras su 'khrungs pa ni drag po 'khor lo can du bshad pa yin no/_/'jam 
dbyangs dang phyag rdor gnas tshul la mi 'gal ba tsam gyis/_rigs ldan drag po phyag rdor gyi 
sprul par 'chad nus na/_rgyal po zla ba bzang po 'jam dbyangs kyi sprul par yang 'chad nus 
pas/_de skabs kyi rnam gzhag thams cad 'chol par 'gyur ro/_/yang /_drag po 'jam 
dbyangs grags pa'i sprul par 'chad pa yang /_sprul pa dang skye ba'i shan ma phyed pas nongs pa 
yin te/_rgyud 'grel las de de'i skye bar bshad la/_sprul par 'jog pa la ni/_sprul pa pos 
mya ngan las 'da' ba'i tshul ma bstan pa zhig nges par dgos pa'i phyir ro/_/zhes pa'i rgol ba 
'di dag 'byung bar 'gyur ro/_/gnyis pa dngos lan gdab pa la gnyis te/_phyi drang don gyi 
dbang du byas pa dang /_nang nges don gyi dbang du byas pa'o/_/dang po ni/_gsang ba'i bdag po 
phyag na rdo rje dang*/_rje btsun 'jam pa'i dbyangs gnyis/_gzhi sngon 'khor ba'i gnas skabs 
dang /_lam byang chub sems dpa'i gnas skabs gnyis kar du/_rigs dang shes rgyud rdzas tha 
dad pa'i dbang du byas nas/_'chad pa de'i tshe na/_rigs ldan drag po 'jam dbyangs kyi sprul 
par 'chad dgos pa yin te/_rgyal po 'jam dpal grags pa de'i sprul par rtsod pa med cing*/
drag po ni de'i skye bar rtsod med du lung gis grub pa'i phyir ro/_/des na gzhung 'di ltar/_de tshe 
'jam dpal rdo rje yi/_/sprul pa drag po zhes bya ba'i/_/rgyal pos kla klo kun bcom nas/_/zhes 

sbyor ro/_/gzhung gi tshig rang 'dod kyi rtog pas gzhan du bsgyur ba na/_chos la dbang za ba'i 
nyes par 'gyur ro snyam du bsam par mi bya ste/_dus kyi dbang gis gzhung ma dag pa rgya 'byams 
pa 'ga' zhig snang ba ni/_'di ltar/_shes rab pha rol phyin pa yi/_/mdo dang bstan bcos dag 
las ni/_/chos kyi dbyings ni dus gsum dang*/_/zhes sogs sbyar rgyu yin pa dang /_'phags pa 
dkon mchog 'byung pa las/_/seng ge gang la'ang mi 'jigs mod/_/zhes gsungs dgos rgyu 
yin pa dang /_theg pa chen po rgyud bla mar/_ma rig ldongs pa'i mu stegs la'ang*/_/zhes sbyar 
dgos rgyu yin pa la gzhan du snang ba bzhin no/_/de'i shes byed kyang /_yum gyi mdo na chos kyi 
dbyings dus gsum dang khams gsum las grol ba'i bshad pa yod kyang /_dge sdig las 
grol ba'i bshad pa mi snang ba dang /_dkon mchog brtsegs pa na/_seng ge me la 'jigs pa 
sogs kyi dpe don de mi snang ba dang /_byams chos kyi rgyud bla na/_ma rig ldongs pa'i mu stegs 
zhes sogs kyi gzhung de yod na/_ji skad du/_gang las rgyu mtshan gang phyir ni/_/zhes sogs 
rje btsun nyid kyi gzhung dang 'gal bar snang bas so/_/gnyis pa ni/_nang lus la sbyor ba'i 
dbang du byas pa de'i tshe/_rigs ldan drag po phyag na rdo rje'i sprul par gzhag pas chog pa yin 
te/_ji skad du/_dpal ldan rgyud las/_'khor lo can ni rang gi lus la rdo rje can te lha mchog 
bdag rnams yan lag bcu gnyis 'gog_/rigs ldan dag ni yang dag ye shes glang po rta dang 
shing rta mngag gzhug 'phags pa'i tshad med rnams/_/drag po rang rgyal ming can du 'gyur ha nu 
man ni nyan thos dag ste gdug pa kla klo'i dbang*/_/srog chags rnams kyi sdig pa dag ste gang 
zhig byed pa'i blo gros sdug bsngal sprin byed mi dge'i lam/_/rta la gnas pa ma rig pa ste lha min 
dpung rnams mtha' dag bdud kyi phyogs ni rnam pa bzhi/_/de yi g.yul la bsdud pa srid pa'i 
'jigs pa 'joms pa dag ste dpal ldan rgyal ba thar pa'i lam/_/zhes pa nas/_de ltar kla 
klo'i dbang po'i 'khrug par 'gyur te nges par lus can rnams kyi lus kyi dbus su'o/_/sgyu ma'i 
gzugs kyang phyi rol tu ni nges par ma kha'i yul du kla klo 'khrug ste 'khrug pa min//zhes 
gsungs pa dang /_de nyid kyi 'grel chen du/_phyi rol tu le'u dang po las gsungs pa'i 'khor 

lo can gang yin pa de ni lus la rdo rje can te thugs rdo rje'o/_/zhes pa'i don to/_/lha mchog 
bdag po dbang phyug la sogs pa bcu gnyis gang yin pa de rnams ni yan lag bcu gnyis 
'gog pa rnams so/_/zhes sogs rgya cher gsungs so/_/'dir thugs rdo rje zhes bya ba/_nges 
don gyi phyag na rdo rje la 'chad dgos pa yin te/_ji skad du/_dpal mchog las/_thog mtha' 
med pa'i sems dpa' ni/_/zhes pa nas/_rdo rje snyems tshul bdag po'i bdag/mchog gi dang 
po'i skyes bu'o/_/zhes 'byung ba ltar ro//_//
dri ba zhe gnyis pa ni/_ji ltar mdud pa'i bye brag gis/_/zhes sogs dgra bcom rang 
rgyal gyis/_/stong nyid rtogs pa'i sgrub byed du/_/drangs na mdo sde rgyan gyi lung /_/sems tsam 
gzhung du ji ltar 'gyur/_/zhes pa 'di la gnyis las/_dang po la 'dri ba'i rgyu mtshan ni/
dkar po gcig thub kyi don dang tha snyad 'gog pa'i skabs su/_stong nyid lta bas mya ngan 'da'/_/
thabs la mkhas na rdzogs sangs rgya/_/zhes dang*/_stong nyid rkyang pa bsgoms na ni/_/stong pa 
nyid kyang rtogs mi nus/_/gal te stong nyid rtogs na yang /_/nyan thos kyi ni 'gog par ltung /_/
zhes theg pa gsum ka la stong nyid rtogs pa yod par bshad nas/_de'i shes byed du mdo sde 
rgyan gyi lung de drangs par gsal bas so/_/gnyis pa ma dris na skyon yod pa ni/_de lta na mdo 
sde rgyan gyi rang lugs la nyan rang la chos kyi bdag med rtogs pa yod par 'gyur te/_theg pa 
gsum ka la stong pa nyid mngon sum du rtogs pa yod pa'i phyir/_'dod na ngo bo nyid med par smra 
ba'i gzhung du 'gyur te/_chos kyi bdag med pa'i go don ni/_chos thams cad rang gi ngo bos 
stong pa la 'chad dgos pa'i phyir snyam du dogs par 'gyur ro/_/dngos lan gdab pa la gnyis 
te/_dngos dang /_zhar la dkar po gcig thub 'gog pa'i gzhung don bshad pa'o/_/dang po ni/
stong pa nyid dang /_chos kyi dbyings rtogs na/_'dzin pa chos kyi bdag med rtogs dgos so 
zhes gangs can pa phyi ma dag gis/_grub mtha' gong 'og gi gnas skabs thams cad du khas 
len pa ni/_slob dpon zla ba grags pa'i gzhung lugs zhe phugs su gzhag nas smras pa de nyid/
kun la rlung ltar grags mod kyang /_byams chos dang dbu ma rang rgyud du smra ba dag gi lugs ma 

yin te/_dbus dang mtha' rnam par 'byed pa las/_dbye gzhi de bzhin nyid dang /_yang dag 
pa'i mtha' dang /_stong pa nyid dang*/_chos kyi dbyings rnams la/_dbye ngo gang zag gi dbang du 
byas pa'i gzung 'dzin gnyis kyis stong pa'i stong pa nyid dang /_chos kyi dbang du byas pa'i gzung 
'dzin gnyis kyis stong pa'i stong pa nyid gnyis su phye nas/_dang po ni/_nyan thos 'phags pas 
kyang rtogs la/_gnyis pa la nyi tshe ba dang /_khyab pa'i stong nyid gnyis su phye nas/_dang po rang 
sangs rgyas kyis kyang rtogs pa dang /_gnyis pa la de kho na nyid mchog ces pa'i tha snyad btags 
nas/_de mngon sum du rtogs pa ni theg pa chen po'i 'phags pa kho na'i khyad chos su 'chad la/
de nyid byams chos bar pa gsum rjes 'brang dang bcas pa'i lugs yin par gdon mi za ba'i 
phyir dang /_'phags seng gnyis kyis kyang /_chos kyi dbyings rgyu'i sgo nas rigs su 'jog tshul/
dbus mtha' dang mngon pa kun las btus dang mthun par bshad pas so/_/de lta na yang*/
gzhung 'dir rigs can gsum kas stong nyid rtogs pa la khyad par med cing /_'bras bu bzang 
ngan gyi khyad par thabs kyis byas pa lta bur gsungs pa ni cung zad bshad dka' ba yin te/
rigs can gsum gyi byang chub 'grub pa ni thabs kyi khyad par kho nar ma zad/_shes rab kyis 
sgrib pa spong tshul las kyang nges par gzhag dgos pa'i phyir/_de ltar yin mod/_de las cir 
'gyur zhe na/_'o na gzhung du/_thags kyi rgyu rnams phal cher mthun/_/spun gyi dbye bas bzang 
ngan 'byung /_/de bzhin stong nyid phal cher mthun/_/'bras bu'i bzang ngan thabs kyis byed/_/ces 
bshad pa dang 'gal ba ma yin nam snyam pa'i dogs pa 'di skye'o/_/nyes pa des gnod pa ma 
yin te/_dkar po gcig thub kyi don ni/_thabs dang bral ba'i stong nyid kyi lta ba la zer ba 
yin la/_thabs dang bral na theg pa che chung gi dbye ba mi 'byung*/_dbye ba de med par/_stong pa 
nyid rkyang pa bsgoms na chad pa'i myang 'das su 'gro ba las gzhan med do/_/ces pa'i don du 
'chad dgos pa'i phyir dang/_byang chub kyi mchog tu sems bskyed pa med na/_stong nyid sgom 
yang stong pa nyid mchog sgom pa ni mi 'byung ste/_de bsgom pa'i 'bras bu don du mi gnyer ba'i 
phyir/_gnyis pa ni/_skabs 'di'i phyogs snga ma na re/_phyag rgya chen po'i ming can/_spros pa'i 

mtha' thams cad dang bral ba'i de bzhin nyid/_myong ba gsal rig gi ngo bor skyes pa de ji lta 
ba bzhin du rtogs na/_de nyid rkyang pa bsgoms pas 'bras bu sku gsum mngon du byed nus pa 
yin no/_/zhes zer/_de ni rigs pa ma yin te/_rdzogs smin sbyangs gsum ma byas par/
spros pa mtha' dag bkag pa'i de bzhin nyid goms par byas na/_shes bya'i sgrib pa ma lus par 
zad pa'i chos kyi sku mngon du byed par nus kyang /_sku gsum ka tshang ba'i sangs rgyas kyi sku mngon 
du byed mi nus par/_theg pa chen po'i lung las 'byung ba'i phyir/_zhes bya ba'i don no//_//
dri ba zhe gsum pa ni/_yi dam sgom pa dkrongs bskyed kyis/_/sbyang gzhi sbyong byed mi 
'phrod na/_/shin tu zab pa bcos min gyi/_/bskyed pa'i rim pa de ci zhig/ces pa 'di la 
gnyis las/_dang po la/_'dri ba'i rgyu mtshan ni/_gzhung du/_brgya la bskyed rim sgom na 
yang*/_/sbyang gzhi sbyong byed legs 'phrod pa'i/_/cho ga'i yan lag kun bor nas/_/rang 
bzo'i dkrongs bskyed sgom par zad/_/ces pa'i sgra ji bzhin pa la/_rnam bshad mdzad pa kun 
gyis/_ting nge 'dzin gsum dang*/_snyen sgrub yan lag bzhi dang /_mngon par byang chub pa lnga 
la sogs pa'i rim pas bskyed pa med par/_rang nyid lhag pa'i lhar dkrongs bskyed byas pa 
tsam gyis/_sbyang gzhi sbyong par mi nus pa'i bshad pa mdzad 'dug pa'i rgyu mtshan gyis so/_/ma 
dris pa'i nyes pa ni/_de lta yin pa de'i tshe/_rdzus skyes kyi dbang du byas pa'i bskyed rim sgom pa 
mi srid par 'gyur ba dang*/_rang bzhin gyis grub pa'i rten dang brten par bcas pa'i dkyil 
'khor rim gyis bskyed mi dgos par/_cig char du gsal btab nas goms par byed pa'i 
bskyed rim mtshan nyid pa mi srid pa'am/_srid kyang des sbyang gzhi'i steng gi skye 'chi bar do 
gsum gyi dri ma sbyong mi nus par 'gyur ro/_/de 'dod na rdo rje dril bu pas/_sems can rdzus te 
skye ba bzhin/_/sa bon med par rnam par sgom/_/zhes dang /_bcos ma gnyis kyi ngo bo gang /_/
de ni gdul bya'i dbang las 'dod/_/mkhas pa'i bsgrub bya de min te/_/yang dag don mthong 
grol phyir ro/_/zhes dang*/_'gro ba 'di dag rang bzhin gyis/_/grub pa'i dkyil 'khor gnyis 
med pa'o/_/zhes bshad pa dang /_'gal lo snyam pa'i dogs pa 'di skye'o/_/gnyis pa dngos 

lan gdab pa ni/_gzhung gi don/_bskyed pa'i rim pa mtshan nyid pa yin na/_dkrongs bskyed 
ma yin pas khyab par ston pa ni ma yin gyi/_'o na ci zhe na/_mngon par byang chub pa lnga lta zhog_/
sa bon tsam las bskyed pa yang med pa'i lha pho reng po gcig tsam sgom pa bskyed rim du 'dod pa 
'gog pa yin te/_des ni skye gnas bzhi po gang yang sbyor bar mi nus pa'i phyir/_zhes pa'i 
don te/_ji skad du/_sbyang gzhi sbyong byed legs 'phrod pa'i/_/cho ga'i yan lag kun bor/
zhes dang /_rang bzo'i dkrongs bskyed/_ces pa la nus pa 'don dgos pas so/_/de la spyir/
mngon byang lnga'i bskyed chog gis drod bsher las skyes pa dang /_zhu ba glus bskul pa yod med 
gnyis kyis/_mngal skyes dang sgong skyes sbyong la/_skad cig gis bskyed pas rdzus te skyes pa 
sbyong /_zhes bla ma gong ma rnams gsung pa de nyid yin la/_slob dpon rdo rje dril bu pa'i lugs 
kyi rten dang brten par bcas pa'i lus kyi dkyil 'khor sgom par byed pa'i bskyed rim de ni/
rdzus skyes kho na'i sbyong byed ma yin te/_de ni gang zag dbang po rnon po zhig gis/_skye gnas 
bzhi ga sbyong byed kyi lam du gsungs pa'i phyir ro/_/de yang dbang po brtul 'bring gi dbang du 
byas te/_swa b+hA wa la sogs pa'i sngags don bsams nas/_ma dag pa'i phung khams skye mched 
sbyangs pa las/_ye shes kyis bsgrubs pa'i bskyed rim sgom pa dang*/_de ma sbyangs par/_ma 
dag pa'i lus nyid gzhal yas khang dang /_rtsa dang khams rnams dpa' bo dang rnal 'byor ma 
rnams su gsal btab nas sgom par byed pa'i tshe na/_sbyong byed lha dang dkyil 'khor gnyis ka 
yang dag ma dag gi dbye ba yod pa ma yin te/_gnyis ka yang ye shes kyi ngo bor khas len dgos 
pa'i phyir te/_gzhan du na/_ma dag pa'i lus kyis de nyid sbyong nus par thal ba dang*/_dpa' bo 
dang rnal 'byor ma rnams rdul phra rab kyi chos nyid las ma 'das par thal bas so/_/de yang 
dper na/_spyi bo sna tshogs rdo rje/_zhes 'chad pa de'i tshe na/_tha mal pa'i lus kyi spyi bo ni/
gsum ste/_kun btags pa dang /_rnam par brtags pa dang /_chos nyid kyi'o/_/de las dang 
po gnyis ni sna tshogs rdo rjer mi rung ste/_ye gdod ma nas grub pa ma yin pa'i phyir dang /
gzung 'dzin gnyis kyis bsdus pas/_gnas gyur mthar thug pa'i tshe na 'dor dgos pa'i phyir 

dang /_sangs rgyas kyi ye shes la mi snang bas yod pa yang ma yin pa'i phyir/_des na chos nyid 
kyi spyi bo zhes pa ni/_ma dag pa'i lus kyi spyi bo'i dbang du byas pa'i gzung 'dzin gnyis med kyi 
ye shes so/_/de bzhin du gzhan la yang sbyar te shes par byas nas/_lus kyi dkyil 'khor 
goms pa mthar phyin pa na/_ye gdod ma nas ye shes kyi ngo bor grub pa'i bde mchog 'khor 
lo'i rten dang brten par bcas pa'i dkyil 'khor mngon du 'gyur ba yin no/_/de'i phyir 'di 
la sbyang gzhi dang sbyong byed kyi go don 'phrod kyang /_dngos bstan la so sor ngo sprod dgos pa med 
do/_/phyogs bcu'i sangs rgyas kyi zhu 'phrin las kyang /_bskyed rim sgom pa phal cher yang /_/sbyang 
gzhi sbyong byed legs 'phrod pa'i/_/cho ga'i rnam gzhag mi shes par/_/rang bzo'i dkrongs 
bskyed sgom pa mthong*/_/bskyed rim gsal ba rab kyi mthar/_/song ba'i gang zag yang rab 
kyis/_/rdzogs rim gtso bor sbyong ba'i tshe/_/dkrongs bskyed gsungs kyi da lta min/_/dper 
na kha zas dkrongs bskyed la/_/sngon du 'tshog chas mi dgos sam/_/bskyed pa'i rim pas ma 
sbyangs pa'i/_/lha sgom dkrongs bskyed de dang 'dra/_/zhes gsungs so//_//
dri ba zhe bzhi pa ni/_rim pa lnga par 'od gsal dang /_/zung 'jug ces pa chos sku dang /_/
sgyu ma'i sku la bshad pas na/_/'od gsal 'bras bu'i mthar thug tu/_khas blangs pa la 'gal 
ci yod/_/zhes pa'o/_/'di la gnyis las/_dang po la/_'dri ba'i rgyu mtshan ni/_gzhung du/
kha cig 'bras bu'i mthar thug ni/_/'od gsal yin zhes smra ba thos/_/'di ni 'phags pa'i 
dgongs pa min/_/zhes pa'i sgra ji bzhin pa dang /_de'i rnam bshad mdzad pa po rnams kyis kyang 
zur thon pa'i bshad pa mi snang ba'i rgyu mtshan gyis so/_/gnyis pa ma dris pa'i nyes pa la/_lung 
dang rigs pa gnyis las/_dang po ni/_spyod bsdus su 'od gsal gyi ming gi rnam grangs 'chad 
pa na/_chos kyi sku dang /_yang dag pa'i mtha' dang /_chos kyi dbyings dang /_shes rab kyi pha 
rol tu phyin pa dang /_sangs rgyas thams cad kyi yum dang*/_thams cad mkhyen pa dang /_lam 
gyi rnam pa mkhyen pa dang /_rnam pa thams cad mkhyen pa nyid dang*/_zhes sogs gsungs pa dang /
zla ba'i zhabs kyis sgron gsal las kyang /_'od gsal ba ni rab ston dang /_/zung du 'jug pa 

rab rtogs byed/_/mthar thug rnam pa gnyis su bshad/_/mtha' ni mur thug pa yi tshig/ces 
gsungs pa dang /_rim lnga las/_yang dag mtha' las langs nas ni/_/gnyis med ye shes 
thob par 'gyur/_/zung 'jug ting 'dzin la gnas nas/_/slar zhing gang la'ang mi slob bo/_/
'di ni rdzogs pa'i rnal 'byor pas/_/rdo rje 'dzin pa chen po'ang de/_/rnam pa kun gyi mchog ldan 
pa'i/_/thams cad mkhyen par de nas 'gyur/_/zhes yang dag pa'i mtha' mngon du byas pa'i 
rjes su/_zung 'jug longs spyod rdzogs pa'i skur ldang ba nyid du bshad pas/_yang dag pa'i 
mtha' mngon du byas pa ni/_mthar thug gi chos sku mngon du byas pa las gzhan la mi 'byung ba'i 
phyir dang /_pha rol tu phyin pa'i theg pa las kyang /_mthar thug gi chos kyi sku yid bzhin gyi nor bu 
rin po che ltar/_sems can thams cad la nye ring med par gnas kyang /_gdul bya blo'i me 
long thob ma thob kyi khyad las/_gzugs sku gnyis kyi snang ba 'char bar bshad pa bzhin no/_/
rigs pa ni/_'dir mthar thug tu 'chad pa'i zung 'jug la yang /_slob pa dang /_mi slob pa'i 
dbye bas gnyis su 'chad pa ni/_ji skad du/_rim lnga las/_slob bzhin pa yi rnal 'byor che/_/
zung du 'jug pa sgom gyur pa/_/zhes dang /_zung 'jug ting 'dzin la gnas nas/_/slar yang 
gang la'ang mi slob bo/_/zhes gsungs la/_de'i tshe na/_slob pa'i zung 'jug ni mthar thug tu 
mi rung bas/_mi slob pa'i zung 'jug kho na mthar thug tu 'chad dgos la/_zung 'jug gnyis 
po de'i dngos kyi rgyur gyur pa'i 'od gsal la yang /_slob mi slob gnyis su 'byed dgos pa 
yin te/_mi slob pa'i 'od gsal chos kyi sku mngon du ma byas par/_mi slob pa'i zung 'jug 
longs spyod rdzogs pa'i skur bzhengs mi nus pa'i phyir dang /_spyod bsdus las kyang /_bcom 
ldan 'das shAkya thub pas/_byang chub kyi shing drung la bzhugs nas/_mtshan phyed kyi dus su 'od 
gsal mngon du mdzad par bshad pa 'dis kyang /_'od gsal zhes bya ba sangs rgyas kyi ye 
shes la 'chad par grub bo/_/snyam du dogs par 'gyur ro/_/gnyis pa dngos lan gdab pa ni/
de yang /_gsang sngags rdo rje theg pa'i thob bya'i 'bras bu mthar thug pa dang /_gang la dmigs 
nas/_rim pa gnyis goms par byed pa'i dmigs yul mthar thug pa ni/_zung 'jug rdo rje 

'chang chen po zhes pa de nyid la 'chad dgos pa yin te/_dpal kha sbyor las/_mtshan gzhi 
mtshon par byed pa ni rdo rje sems dpa' yang dag pa'o/_/zhes gsungs pa dang /_sngags dang pha 
rol tu phyin pa'i sems bskyed kyi khyad par yang /_zung 'jug gi sku la dmigs pa dang /_chos 
kyi sku tsam la dmigs pa'i khyad par las dbye dgos pa'i phyir/_de lta bu'i zung 'jug de la'ang /
rjes mthun pa slob pa'i dang*/_mtshan nyid pa mi slob pa'i zung 'jug go_/gnyis po'i sa 
mtshams ni/_dang po ni/_gsang ba 'dus pa'i rdzogs rim bsgoms pa'i stobs kyis thob pa'i 
sa dang po'i rjes thob nas dang /_gnyis pa ni bcu gsum rdo rje 'dzin pa'i sa'o/_/zung 'jug 
de gnyis ka'i yang nye bar len pa'i rgyu ni/_kun rdzob bden pa'i ming can sgyu lus zhes bya ba de 
yin la/_lhan cig byed pa'i rkyen ni/_don dam bden pa'i ming can 'od gsal zhes bya ba de'o/_/
de yang skyu lus zhes pa/_lus snang la rang bzhin med pa sgyu ma lta bur gyur pa tsam gyi go don la 
mi bzung ste/_gsang ba'i dbang bskur nas/_rang byin gyis rlab pa'i rim pa goms par byas 
pa'i nus pa mthar thug pa las/_gnyis med kyi ye shes dang /_rlung 'od zer lnga pa lhan cig tu 
gnas pa tsam las grub pa'i 'ja' tshon lta bur gyur pa'i lus zhig la 'chad dgos par/_spyod 
bsdus sogs las gsungs pa'i phyir/_'od gsal zhes pa yang /_spyir stong pa nyid kyi ye shes 
la 'chad dgos kyang /_phar phyin gyi theg pa nas 'byung ba dang don gcig pa ma yin te/_dbang 
gsum pa las thob pa'i bde chen gyi ye shes la 'chad dgos par/_rim lnga dang /_spyod bsdus 
gnyis ka las gsal ba'i phyir/_de lta bu'i rgyu bden pa gnyis kyis/_'bras bu zung 'jug gi 
sku mngon du byed pa'i tshul la/_lo tsA ba chen po mgos kyis/_gsum du mdzad pa yin te/
brtson 'grus can tshe 'di la 'tshang rgya ba dang /_le lo can bar dor 'tshang rgya ba dang /_bar chad 
can skye ba brgyud de 'tshang rgya ba'o/_/dang po ni/_sgyu lus goms par byed pa'i skabs su/_spyod 
pa gsum po gang rung la goms par byas zin pa'i stobs kyis/_'od gsal la lo dang zla ba la 
sogs par mnyam par gzhag pa'i ngang nyid nas zung 'jug gi sku mngon du bya'o/_/snyam pa'i 
'phen pa btang nas/_rdo rje 'chang gi sku mngon du byed nus pa'o/_/de ltar nus pa'i rgyu mtshan 

yang /_sngon spyod pa la spyad pa sngon du song ba dang /_don dam pa'i bden pa yun ring du goms 
pa'i stobs kyis so/_/gnyis pa ni/_rnal 'byor pa gang zhig/rnal 'byor pa ma tshang ba'i dbang 
gis/_spyod pa ma spyad cing /_bden pa mthong yang las kyi mtha' la chags pa'i dbang gis/
tshe 'di nyid la zung 'jug gi sku mngon du byed ma nus pas/_'phen pa 'di ltar btang ste/_'chi 
ba'i dus kyi 'od gsal mngon du gyur pa de'i tshe/_lam gyi 'od gsal mngon du byas nas/_bar 
do'i srid par 'char rgyu de nyid longs spyod rdzogs pa'i skur mngon du byed pa'o/_/de yang dang po 
ni rgyal po in+d+ra b+ha ti lta bu dang /_gnyis pa ni slob dpon klu sgrub lta bu'o/_/gsum pa ni/_'chi 
ba'i dus der yang 'od gsal mthar ma phyin na/_rig pa 'dzin pa dang mkha' la spyod pa la 
sogs pa'i gnas su/_skye ba brgyud nas zung 'jug gi sku mngon du byed pa'o/_/de ltar bshad 
pas grub pa'i don ni/_zung 'jug gi nye bar len pa'i rgyu skyu lus kyi rten de la/_'od gsal gyi 
ye shes des sgrib pa'i bag chags ma lus par spangs pa zhig byung na/_de'i tshe de spangs pa'i skad 
cig ma dang po de dang /_rnam mkhyen skad cig dang po mngon du byas pa dang /_zung 'jug rdo rje 
'chang gi sku mngon du gyur pa dus mnyam du 'byung ba yin no/_/de'i tshe 'od gsal dang sgyu lus 
gnyis so so ba ma yin par/_gcig tu dbyer med par 'dres pa de la zung du 'jug pa zhes bya 
zhing /_de yang 'dir ni mi slob pa'i zung 'jug ste/_bcu gsum rdo rje 'dzin pa'i sa'o/_/de 
ltar na sku gsum dbyer mi phyed pa'i chos sku mngon du byas pa de nyid la zung 'jug gi sku zhes 'jog 
pa yin gyi/mthar thug gi chos sku las gzhan snang gi gzugs sku'i snang ba ston pa ni/_'od 
gsal las zung 'jug gi skur ldang ba'i don du 'chad pa ma yin no/_/de ltar bshad pa de las 
yang na/_sgyu lus kyi rten de la/_'od gsal gyis mthong bas spang bar bya ba'i sgrib pa tsam 
spangs kyang /_de la yun ring du mnyam par ma bzhag pas/_spang bya lhag ma rnams lus kyang /
mnyam gzhag de las langs te/_rjes thob tu 'od gsal ba'i ye shes de dang /_lha'i sku rlung 
sems tsam las grub pa'i 'ja' tshon lta bu de dbyer med du 'dres pa de la ni slob pa'i zung 
'jug ces bya'o/_/'di ni slob pa yin pa'i phyir/_mthar thug gi 'bras bu ma yin kyang /_rim 

pa lnga pa'i mthar thug par gyur pa yin pa la bsams nas/_mthar thug tu bshad pa yin te/
de phan chad du ma rnyed pa'i rim pa drug pa gzhan tshol mi dgos pa'i phyir/_'o na 'dis spang bya 
lhag ma rnams ji ltar spong zhe na/slar yang 'od gsal ba'i rim pa la zhugs nas spung ba yin 
te/_lhag mos 'od gsal du 'jug pa zhes bya ba'i tha snyad de dang mthun no/_/de ltar na/_'od 
gsal gyi ming gi rnam grangs chos kyi skur bshad pa ni/_'od gsal la/_yul stong nyid dang /
yul can ye shes kyi dbye bas gnyis las/_dang po ni rang bzhin chos sku dang /_gnyis pa ni glo 
bur rnam dag gi chos sku'o/_/shes phyin dang mkhyen pa gsum la yang de bzhin du sbyar bar bya ste/
de las gzhan du/_chos kyi skur bshad pa tsam gyis 'bras bu mthar thug tu 'gyur na/_sgyu lus 
zhes bya ba kun rdzob bden pa'i ming can de yang mthar thug tu 'gyur te/_ji skad du/_skyu ma'i 
rim pa las/_kun rdzob bden pa sgyu ma nyid/_/longs spyod rdzogs pa'i sku yang de/_/de nyid dri 
za'i sems can 'gyur/_/rdo rje'i sku yang de nyid yin/_/rdo rje sems dpa' brtan pa ni/_/kun 
rdzob bden par gsungs pa yin/_/zhes dang /_mgos lo tsA ba'i gsung las/_sgyu ma lta bu'i 
ming gi rnam grangs ni/_rdo rje sems dpa' zhes bya/_kun rdzob kyi bden pa zhes bya/_longs 
spyod rdzogs pa'i sku zhes bya/_sgyu ma zhes kyang bya'o/_/zhes gsungs so/_/yang shAkya thub pas/
byang chub kyi shing drung du 'od gsal mngon du byas par bshad pa de yang /_dus der sangs rgyas 
zin pa'i dbang du byas nas bshad pa ma yin te/_de ni sngon byung ston pa'i rnam thar/_nyan thos 
sde pa dang mthun par bshad nas/_rjes 'jug lam la slob pa'i tshul 'chad pa yin par ni/
rim pa lnga par/_rgya cher rol pa'i lung drangs nas bshad pa ltar yin pas so/_/zung 'jug gi 
sku 'di'i ming gi rnam grangs ni/_rig pa chen po'i skye bu'i gzugs dang /_bden pa gnyis kyi 
tshul la gnas pa dang /_dpa' bar 'gro ba'i ting nge 'dzin dang*/_rdo rje lta bu'i ting nge 'dzin 
dang /_bar chad med pa'i lam dang /_zung du 'jug pa zhes bya ba la sogs pa bshad la/
'di'i sa mtshams sa bcu par 'chad pa dag byung ste/_de sun 'byin pa ni gzhan du blta'o/_/lung 
rigs cha tsam ma sbyangs pa/_/rnams kyi kha na chos 'di'i gtam/_/bag rkyong byed de spang don du/_/

'bel pa'i gtam brgya rigs par bkod/_/'di yis mang po'i rtogs pa ni/_/rab 'phel la 
la'i smra ba gcod/_/yid mi bde ba'i zas can 'ga'/_/phrag dog zhugs kyis rang blo yi/_/bud 
shing lan brgyar bsreg byed mod/_/legs bshad khrus kyis bsil gyur cig_/ces sdom pa 
gsum gyi rab tu dbye ba zhes bya ba'i bstan bcos kyi rig 'dzin sdom pa'i skabs las brtsams 
pa'i 'bel gtam rnam par nges pa/_legs bshad gser gyi thur ma zhes bya ba'i bstan bcos 
kyi rim par phye ba gsum pa'o//_//
dri ba zhe lnga pa ni/_byang chub bar du blangs pa yis/_/so sor thar pa 'jig 'gyur na/_/ji 
srid byang chub snying po'i bar/_/tshul khrims kyi ni bslab pa dang* /_/zhes sogs zer ba ji ltar 
yin/_/zhes pa 'di la gnyis las/_dang po la/_'dri ba'i rgyu mtshan ni/_bstan bcos 'di 
la 'bel gtam du byed pa phyi ma dag/gzhung 'di'i bstan bya'i gtso bor gyur pa'i sdom pa gsum 
gyi zlas phye ba'i so thar gyi sdom pa de'i ngos 'dzin/_byang chub sems dpa'i sde snod las gsungs 
pa'i byang sems kyi so thar zhes bya ba de la ngos bzung nas/_sdom gsum yar ldan du rgyud la 
yod pa'i gang zag gi rgyud kyi sdom pa gsum la gzhi mthun yod par khas len gyin snang ba'i rgyu 
mtshan gyis so/_/ma dris pa'i nyes pa ni/_'o na byang sems kyi nyes spyod sdom pa'i tshul khrims de/
byang chub bar du len pa mi rigs par 'gyur te/_gsum gyi zlas phye ba'i so thar gyi sdom pa de 
de'i bar du blangs na/_so thar gyi gnad bcos par 'gyur pa gang zhig_/gsum gyi zlas phye 
ba'i so thar ni/_byang chub sems dpa'i so thar la 'chad par snang bas so/_/snyam pa'i dogs 
pa skye'o/_/gnyis pa dngos lan gdab pa ni/_nyes pa de 'jug pa ma yin te/_'dir bstan 
gsum gyi zlas phye ba'i so thar sdom pa ni/_theg pa thun mong gi 'dul ba nas 'byung ba'i so sor 
thar ba'i sdom pa de nyid la 'chad par ni/_ji skad du/_so sor thar pa'i sdom pa ni/_/byang chub 
bar du blangs gyur na/_/zhes pa 'di dang*/_des na so sor thar pa yi/_/sdom pa shi yang yod do 
ces/_/smra ba'i skyes bu de la ni/_/sde snod rnam dbye med par zad/_/ces dang*/_bsam pa 
sems bskyed kyis zin nas/_/cho ga nyan thos lugs bzhin gyis/_/zhes gsungs pa las gsal 
_

ba'i phyir/_de las gzhan du na/_skabs 'dir/_so so thar pa'i sdom pa ni/_/zhes dang*/
byang chub sems dpa'i bslab bya'i mchog/ces dang /_gsang sngags kyi ni dbang bskur ba/_/zhes 
pa'i gzhung tshan pa gsum po de/_bstan bcos 'di'i bstan bya'i gtso bor 'gyur pa'i sdom pa 
gsum gyi gnad la 'khrul pa 'gog byed ma yin par 'gyur ro//_//
dri ba zhe drug pa ni/_phag mo'i byin rlabs mar pa la/_/med pa'i rgyu mtshan gsal po ci/_/
mar pa rim lnga gdan rdzogs kyi/_/thog mar phag mo'i byin rlabs ni/_/nges par byed ces zer 
ba thos/_/zhes pa'o/_/'di la gnyis las/_dang po la 'dri ba'i rgyu mtshan ni/_gzhung 'di'i 
'chad pa po kha cig ni/_mar pa la de'i byin rlabs med do/_/zhes sgra ji bzhin par 'chad/
bsam yas pa'i rnam bshad sogs phal che ba las/_des chos sgo 'byed pa de'i lugs ma yin/
zhes 'chad par snang ba'i rgyu mtshan gyis so/_/gnyis pa ma dris pa'i nyes pa ni/_lugs dang po 
ltar na/_tshad ldan dag gis/_mar pa lo tsA phag mo'i brgyud pa'i rim pa la sbyar ba yod bzhin 
du/_de la de'i byin rlabs kyi brgyud pa med par 'chad na/_ha cang dbang gis phyug par 'gyur 
zhing /_byin brlabs kyi rgyud pa gzhan dag la yang skur ba gdab dgos par 'gyur ro/_/lugs 
gnyis pa de ltar na/_rjes mar pa lo tsA ni/_rim lnga gdan rdzogs kyi khrid kyi sngon rol du/
rdo rje rnal 'byor ma'i sin+d+ha ra'i dkyil 'khor gzhengs nas/_dbang gong ma gsum bskur ba dang /
de'i yang sngon du/_gsang ba 'dus pa'i rdul tshon gyi dkyil 'khor du bum pa'i dbang bskur ba 
yin no/_/zhes brgyud pa de dag la grags pa dang /_rje bla ma'i gsung las kyang /_skyes mchog 
mar pa lo tsAs/_jo bo nA ro ta pa la/_'phags pa'i dngos kyi slob ma grub chen ma ting+ka pa nas/
bla ma ti lo pa la brgyud pa'i dbang bka'/_rgyud rkyang gi man ngag gi bshad pa/_rim lnga gdan 
rdzogs kyi khrid bka' rnams gsan/_dbang gong ma gsum po la yang /_sin+d+hu ra'i dkyil 'khor 
re re/_de'i 'og tu thod pa chang gis bkang ba/_de'i 'og tu rdul tshon gyi chos 'byung gru gsum re 
re/_dbang gong ma gsum pa la'ang /_ye shes dbab pa/_dkyil 'khor du me tog dor ba 
sogs byed pa yod do/_/zhes gsung pa de dag gi don ci snyam du dogs par 'gyur ro/_/gnyis 

pa dngos lan gdab pa ni/_rje mar pa lo tswas phag mo'i byin brlabs med pa dang /_byin 
brlabs de rdzogs rim 'ga' zhig gi chos sgo 'byed pa/_de'i lugs la med do zhes pa ni/
gzhung 'di'i dgongs pa ma yin gyi/_'o na ci zhe na/_phag mo gru'i chos sgo bas/_rdo rje phag mo'i 
byin rlabs kyi 'jug tu/_phag mgo la sogs pa'i brda bzhis mtshon pa'i don ngo sprod pa la/
slob ma ma smin pa smin par byed pa'i dbang gi go don du byas te/_chos sgo 'byed pa zhes bya ba'i 
tha snyad nye bar sbyar nas/_de tsam gyis smin byed kyi dbang gi go chod par byas pa'i 'og tu/_nA 
ro'i chos drug la sogs pa'i gdams pa zab mo sgom pa ni/_mar pa lho brag pa'i lugs ma yin 
te/_lugs de la snang rung ma dmigs pa'i phyir/_zhes bya ba'i don te/_ji skad du/_mar pa'i 
brgyud pa 'dzin bzhin du/_/phag mos chos sgo 'byed pa ni/_/zhes gsal bar gsungs pas so//_//
dri ba zhe bdun pa ni/_rje btsun mi la man chad la/_/chos drug yod dam med pa ni/_/gzhung 
gi dgongs pa gang yin 'dri/_/yod na nA ro'i brgyud pa ni/_/'ded la 'gal ba ci zhig yod/_/
med na chos drug lugs gsum po/_/gsan tshul ji ltar yin pa 'dri/_/bde mchog snyan brgyud 
ces bya ba/_/rdzun ma'i chos su mkhas rnams bzhed/_/ces pa 'di la gnyis las/_dang po la 
'dri ba'i rgyu mtshan ni/_/mi la yan chad de las med/_/ces pa'i sgra ji bzhin pa la/_mi la man 
chad la chos drug gi gdams pa med par 'chad pa lta bur snang ba dang /_phyis kyi 'bel gtam 
byed pa dag kyang de ltar du 'chad pa dang /_khyad par spos khang pa'i rnam bshad las/_mi la 
ras pa la slob ma mang du byung yang /_ras chung rdo rje grags thog mar zhabs tog sgrubs pa dang*/
bsten yun rings bas chos drug gnang nas bka' rgyas btab bo/_/de las gzhan pa'i slob ma 
rnams la/_chos drug tshang bar gnang ba med pas/_dus phyis mi la ras pa'i slob ma rnams la/
gdams ngag kha 'thor du yod pa rnams phyogs gcig tu bsdus nas/_bsre 'pho dang /_phyag rgya 
chen po dang /_phag mo'i byin rlabs sogs sna tshogs bsdus pa la/_chos drug gi tha snyad btags 
pa yin no/_/zhes 'chad pa dang /_sga gdong pa/_nA ro'i chos drug la/_rgyud dang 'brel ba dang /
byin rlabs dang 'brel pa gnyis las/_dang po ni/_dwags po lha rje dang /_mes ston tshon po 

sogs la brgyud pa yin la/_dbang byin brlabs dang 'brel ba ni/_mi la yan chad de las 
med do/_/ces 'chad pa'i rgyu mtshan gyis so|_/ma dris pa'i skyon ni/_lugs dang po mi 'thad 
de/_phyag rgya chen po dang /_phag mo'i byin rlabs bsres pa la/_chos drug gi tha snyad 'dogs 
mkhan su yang mi snang ba'i phyir dang /_chos drug ras chung ba las brgyud pa yod na/_de las 
med/_ces pa'i go don de man chad la med par 'chad pa yang 'gal ba'i phyir dang /_nA ro chos 
drug lugs gsum gyi gsan tshul 'chad pa na/_mes ston tshon po dang /_dwags po'i slob ma 
rtsang bzher pa las brgyud pa gsan zhes zer ba yang 'gal ba'i phyir/_lugs gnyis pa mi 
'thad de/_chos drug la dbang byin rlabs dang 'brel ma 'brel gnyis su 'chad pa su yang mi 
snang zhing /_dbang byin rlabs dang ma 'brel na/_chos drug go chod por 'gal ba'i phyir dang /
byin rlabs dang 'brel ba'i chos drug mi la man chad la med pa dang /_byin rlabs dang 'brel 
ba'i chos drug/ras chung pa'i dngos slob bur sgom nag po las thos pa de/_shangs pa rmog cog 
pa nas brgyud pa yin no/_/zhes gsungs pa'i tshig la yang snying po mi snang ba'i phyir/_nA ro'i 
chos drug la rgyud dang 'brel ba dang /_byin rlabs dang 'brel ba gnyis kyi grangs nges mdzad 
nas/_de gnyis ka mi la man chad la yod par 'chad pa dang /_mi la yan chad de las med kyi 
'bru gnon de ltar mdzad pa'i phyir dang /_ras chung pa la dbang byin rlabs dang 'brel ba'i chos 
drug yod par 'chad pa dang /_rdo rje phag mo'i byin rlabs ni/_/mar pa lho brag pa la med/_/ces 
pa'i don/_byin rlabs kyis chos sgo 'byed pa lugs de la med ces 'chad pa yang 'gal ba lta 
bur snang ba'i phyir/_yang la la na re/_mi las ras chung pa la gnang ba'i nA ro'i chos drug ni/
bde mchog snyan brgyud ces yongs su grags pa'i nang na yod pa de yin la/_de las gzhan pa'i 
chos drug ni mi la man chad la med do/_/ces zer ba de yang mi rigs te/_bde mchog snyan rgyud 
ni/_mar pa do pas rgya gar skad thogs kyi chos brgya rtsa brgyad brtsams pa'i nang na/_bde mchog 
skor gyi dbang byin rlabs dang 'brel ba'i chos mang po dang /_nA ro'i chos drug gi nang tshan 'ga' 
zhig gdam ngag tu sbyar nas rang dgar brtsams pa yin gyi/_mar pa dang mi la las brgyud pa'i 

chos ma yin no/_/zhes phyag lo tsA ba la sogs pa sngon gyi dam pa'i chos kyi dag ther mdzad pa'i 
mkhas pa mang pos bshad pa ltar dpyad dgos pa dang /_bstan bcos mdzad pa 'di nyid kyis 
nA ro'i chos drug lugs gsum gsan pa de/_bde mchog snyan brgyud kyi lugs su gsan pa'am/
yang na rgyud pa chad pa'i chos drug lugs gsum gsan par 'gyur ro/_/snyam pa'i dogs pa 'di 
skye'o/_/gnyis pa dngos lan gdab pa ni/_mi la yan chad de las med/_/ces pa'i gzhung gi 
don/_mi la yan chad du chos drug med ces bya ba'i don ni ma yin gyi/_'o na ci zhe na/_mi la 
yan chad du ni/_nA ro pa'i rgyud 'dzin dag la nA ro'i chos drug de las gzhan/_lam 'bras dang /
phyag chen gyi ming can dkar po gcig thub sogs la goms par byed pa med la/_rje dwags po 
lha rjes/_chos drug kho na rang rgyud la nan tan du goms par byed pa bor nas/_phyag rgya chen 
po'i ming 'dogs can gyi dkar po gcig thub la sgom du byas pa dang /_phag mo gru pas lam 
'bras goms pas grub pa brnyes pa lta bu/_nA ro ta ba las gzhan gyi gdam ngag sgom bzhin du/
brgyud pa gzhan de dag gsang nas/_rje nA ro pa kho na'i rgyud 'dzin du 'dod pa ni rang gzhan gyi 
lugs gnyis dang 'gal/_zhes bstan bcos mdzad pa 'dis ni/_chos drug thos kyang de la 
nan tan gyis goms par mi mdzad pas/_nA ro'i rgyud 'dzin du zhal gyis mi bzhes pa la 'gal 
ba med ces bya ba'i don to//_///
dri ba zhe brgyad pa ni/_phyag rgya chen po sgom bzhin du/_/nA ro'i brgyud pa 'ded pa la/_/
'gal ba ci zhig yod pa dri/_/zhes pa 'di la 'dri ba'i rgyu mtshan ni/_ji skad du/_phyag rgya chen 
po la sogs pa/_/zhes pa'i gzhung de'i sgra ji bzhin pa de nyid dang /_rnam bshad mdzad pa spos 
khang ba/_me+e tri ba'i phyag rgya chen po zhes bya ba dang /_sga gdong ba/_phyag rgya chen po lnga ldan zhes 
sbyor bar snang ba'i rgyu mtshan gyis so/_/ma dris pa'i nyes pa ni/_phyag chen bsgoms nas nA ro'i 
brgyud pa 'ded pa la 'gal ba ci yang yod pa ma yin te/_phyag rgya bar grags pa dag ni/_phyag 
rgya chen po nA ro pa dang /_mai tri pa las brgyud pa de sgom par khas len zhing /_brgyud pa yang so 
so nas brgyud par khas len gyi/_me+e tri pa nas ma brgyud par khas mi len pa'i phyir dang /_lnga 

gnyis pa dngos lan gdab pa ni/_bcom pa dang*/_ldan pa gnyis la/_bdud bzhi bcom pa 
dang /_skal pa drug dang ldan pa zhes so sor sbyar nas sgra bshad na 'khrul pa yin no/_/'o na ji 
ltar zhe na/_b+ha ga zhes pa'i skad dod gcig po de nyid/_bcom pa dang skal pa gnyis ka la 
'jug pa yin la/_wAn zhes pa ni ldan pa la 'jug pas/_bcom pa dang skal ba gnyis ka dang 
ldan pas na bcom ldan no/_/de'i phyir rdzogs pa'i sangs rgyas las gzhan la mi 'jug go_/de 
lta na'ang /_sngon gyi lo tsA ba chen po dag gis/_sgra bshad de gnyis po gang rung la 'jug par 
bsams nas/_'das zhes pa'i skad dod med kyang bsnan par snang ngo*//
dri ba lnga bcu pa ni/_phyag rgya chen po'i sgra don la/_/lag pa'i sgra don 'khrul gyur na/_/
brtag pa gnyis par brda dang ni/_/brda yi lan la phyag rgya zhes/_/gsungs pa'i dgongs pa 
gang yin btsal/_/rdo rje 'byung bar lha rnams kyi/_/lag pa'i rnam 'gyur mi 'dra ba/_/phyag rgya 
chen por bshad de ci/_/zhes pa'o/_/'di la gnyis las/_dang po la/_'dri ba'i rgyu mtshan ni/
gzhung gi sgra ji bzhin pa de la/_gang la lag pa'i rgya'i sgra bshad yod pa de la/_gang gis 
'debs byed du gyur pa'i phyag rgya'i sgra bshad ma tshang ba lta bur snang ba'i rgyu mtshan gyis so/_/ma 
dris pa'i nyes pa ni/_de lta yin pa 'o na/_brtag pa gnyis par/_phyag rgya phyag rgya'i lan gyis 
ni/_/dam tshig gis ni rnam par dbye/_/zhes dang*/_phyag rgya de nyid 'chad pa na/_/gang zhig 
sor mo gcig ston na/_/gnyis kyis legs par 'ongs par yin/_/g.yon pa'i mthe bo 
bcangs pa la/_/snyung gi phyag rgyar rnam par shes/_/gang zhig srin lag ster ba la/_/de la 
mthe'u chung rnam par sbyin/_/gang zhig srin lag ston pa la/_/de yi mgrin pa rab tu bstan/_/gang 
zhig gos ni ston pa la/_/de yi rtse gsum rab tu bstan/_/gang zhig nu ma ston pa la/_/de yi 
mtshams ni rab tu bstan/_/zhes lag pa'i brda la phyag rgyar bshad pa de yang mi 'thad par 
'gyur te/_de la lag pa'i sgra don bshad du yod pa nyid kyi phyir/_gzhan yang de nyid bsdus pa'i 
rgyud dang /_rdo rje 'byung ba'i bstan bcos rnams su/_gang gis 'debs byed phyag rgya bzhi'i 
zlas phye ba'i phyag rgya chen po de/_lha so so'i phyag stabs mi 'dra ba kho na la bshad pa des ni lag 

pa'i sgra don bshad na/_phyag rgya chen po'i sgra don du mi rung zhes pa de dang /_ji skad du/_nged kyi 
phyag rgya chen po ni/_/dbang las skyes pa'i ye shes yin/_/zhes pa de la gnod par 'gyur ro/_/
snyam pa'i dogs pa 'di skye bar 'gyur ro/_/gnyis pa dngos lan gdab pa ni/_'dir gzhung gi 
don ni/_phyag rgya chen po'i skad dod/_ma hA mu drwa zhes pa'i sgra ji bzhin pa ni rgya chen po zhes pa 
yin pas/_phyag gi skad dod med kyang /_gzhan dang 'khrul gyis dogs nas/_phyag ces pa lo 
tsA bas bsnan pa yin no/_/zhes pa kun gyis shes pa de nyid dngos lan yin mod/_de lta na'ang /
dogs pa 'di 'jug ste/_der lo tsA bas bsnan pa'i phyag ces pa de/_lag pa la 'jug pa yin 
nam min/_min na gzhan gang zhig yin/_dang po ltar na/_phyag rgya chen po zhes pa'i ming de/
don gang la dngos ming du 'jug ba'i don de la ming de'i sgra bshad byed pa na/_lag pa'i sgra don 
bshad du yod par 'gyur te/_phyag rgya zhes pa'i phyag de lag pa la bsams nas lo tsA bas brda 
sbyar ba'i phyir/_zhes rgol ba byung na lan gang 'deb/_bod skad la sgra bshad byed pa med do zhe 
na/_sgra bshad byed pa thams cad legs sbyar gyi skad las 'dren dgos na/_ha cang thal bar 
'gyur te/_legs sbyar shes pa'i lo tsA ba dag gis/_lha rdzas kyi me tog dang /_'dab chags 
bya zhes pa lta bu skad dod la med bzhin du bsnan pa dag la yang sgra bshad du yod pa'i phyir dang /
legs sbyar mi shes pa'i rgan pos kyang /sgra bshad du yod pa rgyu mtshan du byas nas ming 
btags pa mang ba'i phyir/_zhes pa'i dogs pa 'di yang spang dgos so/_/dogs pa gnyis pa'i 
lan ni/_rnal 'byor rgyud kyi phyag rgya bzhi dang /_bla med kyi phyag rgya bzhi'i khyad par yin zhes 
zer ba las 'os med mod/_de lta na'ang /_bla med rgyud kyi phyag rgya bzhi'i khungs gsal po rtsod 
med btsal nas nges par byed dgos so/_/de ltar na /_dri ba bcu gcig pa sogs gsum 
bstan bya'i don gcig pas gcig tu bgrangs nas dris lan brgya tham pa'o//_//
kha skong ba'i dri ba brgyad las/_dang po ni/_ti lo te lor mi rung na/_/i yi yi ge e 
zhes par/_/ka lA pa las bshad de ci/_/nA ro zhes pa bram ze yi/_/bye brag yin mod ta zhes 
pa/_/zhe sa'i tshig tu sbyar min nam/_/zhes pa 'di la gnyis las/_dang po dri ba'i bsam pa ni/

ti lo zhes pa til brdung la 'jug pa bzhin du/_te la zhes pa yang de nyid la 'jug pa yin te/
de'i shes byed la lung dang rigs pa gnyis las/_dang po ni/_ka lA pa las e e ta u o ta/
rdzas la'o/_/sam+bu d+hi la'o/_/de la'o/_/zhes rnam dbye dang po'i mang tshig dang /_bod pa dang*/
rnam dbye bzhi pa'i gcig tshig rnams phyi mar yod pa la/_i er 'gyur pa dang*/_u or 
'gyur ba nyid du bshad pa'i phyir dang /_kun bshad las/_ji skad du/_bi ka ra Na dag gi yon 
tan no/_/zhes byed pa po'i don la/_i dang /_u dang /_kriT rnams/_e dang /_o dang /
kA ra rnams su 'gyur bar bshad pa dang /_mtshams sbyor gnyis pa las/_i'i yi ge 'dra ba'i 
yi ge ma yin pa la ya ste/_pha rol dbyi ba'ang ma yin no/_/zhes bshad la/_ya btags ni ring 
cha med pa'i 'greng bu'i gdangs can nyid du klog dgos par 'chad pa'i phyir dang /_'grel chen 
dri med 'od du/_byed pa bcu gcig las/_til brdung gi ming 'chad pa na/_tai ti lam zhes 
gsal bar bshad pa'i phyir/_rigs pa yang*/_tro lo ga zhes dang /_tri lo ka zhes pa don gcig 
pa dang /_lo ke dang /_lo ki don gcig la 'jug pa dang /_go u dang /_go don gcig la 
'jug pa dang /_ur+yan dang /_o DIn don gcig la 'jug pa bzhin no/_/zhes pa'o/_/gnyis 
pa dngos lan gdab pa ni/_ti la /_zhes pa bsgyur na thig le'am/_ma sgyur bar zur bcag na 
til zhes pa yin la/_o Ta zhes pa brdung ba la 'jug pas/_mtshams sbyar na te lo pa zhes pa/
rgya skad sor gzhag gi brda dag pa yin pa la/_de'i don spyi ma shar bas/_ti zhes bton na ma 
dag par bsams nas/_te zhes pa kho na'i ming gis 'bod pa ni/_ma shes pa yin no/_/zhes 
pa'i don no/_/de lta na yang /_te lo zhes pa til brdung la mi go ba ma yin te/_dper na/
di bu dang de ba bzhin dang /_bi ta dang be ta bzhin/_zhes pa dang /_lU i ba dang /_lo hi ba 
bzhin no/_/yang /_rgya gar skad du nA ro'i sgra/_/bram ze'i rigs kyi bye brag yin/_/zhes sbyar 
na legs pa yin te/_nA ro ta zhes pa ni/_nA ro pa zhes bya ba'i don yin pa'i phyir/_yang rgya 
skad in+d+ra b+hA ti zhes pa/_bod skad brgya byin byang chub la 'jug pa cig mkhas pa 'jug pa'i sgor 
bshad pa yang yod de/_de nyid las/_ji skad du/_slob dpon rin chen 'byung gnas zhi bas/

pakha na[1 ] 
b+hU ta an+t+ra zhes pa yang dag pa'i don yin/_de sangs rgyas kyi sgrar sgrub pa la/_b+hU ta'i gnas su 
bud gzhag_/an+tha'i gnas su d+ha gzhag nas sangs rgyas su sgrub pa dang /_zhes kyang gsungs 
mod/_'dir ni skad dod sgra ji bzhin pa'i dbang du byas pas mi 'gal lo/_/yang b+hU ti dang d+ho 
ti gnyis kyi khyad par bshad pa de yang /_d+ho ti bod skad yin par bsams pa de la dgag pa 
mdzad pa yin gyi/_gnyis ka rgya skad yin pa sor gzhag gi dbang du byas na/_khyad par dbye 
dka' ba yin te/_bud d+hi dang /_bo d+hi bzhin no/_/
dri ba gnyis pa ni/_ko shi ka'i mdo zhes pa/_/rdzun ma de yi mtshan gzhi dri/_/mu stegs 
byed kyi rgyud yin pas/_/lung du bya bar mi rung na/_/dbyangs 'char rgyud dang sman spyad dang /_/ka 
lwa pa dang daN+Di yi/_/tshig rgyan gzhung dang 'chi med kyi/_/bang mdzod la sogs mkhas rnams 
la/_/grags pa'i lung dag 'dor dgos sam/_/zhes pa 'di la/_'dri ba'i bsam pa ni/
ko shi ka'i mdo la sogs pa ming mthun pa dag ma dag gi rim pa gnyis gnyis yod par snang la/
de dag gi mtshan gzhi so sor 'dzin dgos te/_gzhan du na/_dag ma dag gnyis kyi dbye ba mi 
phyed pa'i phyir/_dper na/_gnyis su med pa rnam par rgyal ba'i rgyud dang /_phyag rgya chen po 
thig le'i rgyud dang /_ye shes theg le'i rgyud dang /_char yang rnam gsum dang /_phyag rgya bzhi pa 
la sogs pa rnams bzhin no/_/yang ji skad du/_mu stegs byed kyi rgyud kyang yod/_/de la lung du 
byar mi rung*/_/zhes pa'i sgra ji bzhin pa ltar na/_gsung ba po sangs rgyas kho na la rag ma las 
pa/_rig byed kyi bstan bcos nas 'byung ba dag la'ang /_sangs rgyas pa dag gis lung du byar 
rung ba med par 'gyur la/_de ltar na/_dbyangs 'char gyi rgyud ces bya ba/_lha dbang phyug chen 
pos gsungs pa de dang /_gso ba rig pa'i bstan bcos yan lag brgyad lta bu/_tshangs pas 
tshe'i rig byed dran nas bshad pa rnams dang /_sgra'i mdo ka lA pa lta bu/_gzhon nu smin drug 
gis dbang phyug go cha la bshad pa dang*/_tshig rgyan gyi bstan bcos me long zhes bya ba/_mu 
stegs kyi paN+Di ta dbyug pa can gyis sbyar ba dang /_mngon brjod kyi bstan bcos 'chi med 
mdzod ces bya ba/_rig byed nas 'byung ba'i gtam rgyud dbang btsan par byas nas sbyar ba de 

dag kyang 'dor dgos par 'gyur la/_de ltar na/_rig pa'i gnas dang po bzhi phyi nang gi rig 
pa'i gnas thun mong ba ma yin par 'gyur la/_de dag sangs rgyas pas gang la mkhas par bya 
ba'i yul ma yin na/_mdo sde'i rgyan las/_rig pa'i gnas lnga dag la mkhas par ma byas na/_/
'phags mchog gis kyang thams cad mkhyen nyid mi 'gyur te/_/zhes sogs dang 'gal lo/_/snyam 
pa'i dogs 'di skye'o/_/gnyis pa dngos lan gdab pa ni/_ko shi ka'i mdo zhes pa/_sras yum 
bcu bdun gyi ya gyal du gyur pa de ni rnam par dag pa kho na yin pas/_ma dag pa gzhan zhig 
snang ba de ngos 'dzin dgos pa dang /_gnyis med rnam rgyal gyi dbye ba mkhas pa dag la grags 
zin pa dang /_phyag chen thig le sogs/_yang dag pa ma yin pa'i bshad pa/_pho brang zhi ba 'od 
dang /_lho brag pa'i sngags log sun 'byin sogs mang po zhig na bshad snang bas/_de dag 
la'ang dag ma dag gnyis gnyis yod dam zhes brtag par bya'o/_/mu stegs kyi lung la dor 
byas khyab par bshad pa de ni/_nges don ston pa dang /_thar ba'i lam ston pa'i dbang du byas pa 
yin te/_gzhung 'di nyid las/_des na sangs rgyas bstan pa mchog/nges don tshad ma yin par 
bzung /_/zhes dang*/_rgyud bla ma las/_gang zhig rgyal ba'i bstan pa 'ba' zhig gi_/dbang 
byas rnam g.yeng med yid can gyis bshad/_/thar pa thob pa'i lam dang rjes mthun pa/_/de 
yang drang srong bka' bzhin spyi bos blang /_/zhes gsungs so//_//
dri ba gsum pa ni/_ma rig ces sogs rgyud bla yi/_/lung de gang na yod pa dri/_/bshad dang 
gang zhig ces pa'i bar/_/yod na rje btsun nyid kyis ni/_/de ltar yid ches man chad kyi/_/
tshigs bcad grangs nges mdzad de ci/_/zhes pa 'di la gnyis las/_'dri ba'i bsam pa ni/
gzhung du/_de yi 'thad pa rgyud bla mar/_/mgon po byams pas 'di skad gsungs/_/ma rig 
ldongs pa'i mu stegs la'ang /_/srin bu'i yi ge 'dra ba yi/_/cung zad bden pa yod mod kyi/_/'on 
kyang yid brtan mi bya gsung /_/zhes pa'i lung 'di rgyud bla ma'i bstan bcos na mi snang ngo /_/zhes 
zer ba la/_mthong rgya che bar khas len pa dag na re/_gang zhig don ldan zhes pa'i sh+lo ka 'di 
dang /_gang zhig rgyal ba'i bstan pa zhes sogs kyi bar 'di na yod par/_lo tsA ba chen po dang /

slob dpon phywa ba'i rnam bshad las 'byung ba yin te/_ji skad du/_ma rig ldongs rnams kyis 
kyang srin bu'i yig 'dra mu stegs bstan bcos su'ang /_don ldan chos ldan sa gsum nyon 
mongs zad byed brjod gyur gang yin dang*/_/'jig rten so so'i legs bshad gang de'ang blo 
ldan drang srong bzhin 'dzin na/_/gsung gang zag med blo mnga' rnams kyi zhal nas 'byung ba 
smos ci dgos/_/zhes 'byung ba 'di la/_lo chen dpon slob kyis rnam bshad kyang mdzad pa 
yin no/_/zhes zer ro/_/de lta yin pa 'o na/_rje btsun nyid kyi gzhung dang 'gal bar 'gyur 
ro/_/ji ltar zhe na/_ji skad du/_gang las rgyu mtshan gang phyir ni/_/ji lta bur ni gang bshad dang /_/
rgyu mthun pa ni gang yin de/_/tshigs su bcad pa bzhis bstan to/_/gnyis kyi bdag nyid dag 
pa yi/_/thabs dang gcig gis nyams pa'i rgyu/_/de nas tshigs su bcad pa ni/_/gnyis kyis 
'bras bu bstan pa yin/_/'khor gyi dkyil 'khor bzod pa dang /_/byang chub thob pa'i chos 
brjod pa'i/_/mdor na 'bras bu rnam gnyis ni/_/tha ma yis ni bstan pa yin/_/zhes/_de ltar 
yid ches lung dang rigs pa las/_/zhes sogs man chod/_bshad pa mthar phyin pa'i gzhung gi 
tshogs rnams la/_tshigs su bcad pa bcu'i grangs nges bshad pa dang 'gal lo/_/snyam pa'i 
dogs pa 'di skye'o/_/gnyis pa dngos lan gdab pa ni/_gzhung 'dir/_mgon po byams pas 
'di skad gsungs/_/zhes pa sgra ji bzhin pa'i dbang du byas na/_rgyud blar/_bzlog pa gzhan/
zhes pa la snyeg pa yin la/_ma rig ldongs pa'i mu stegs la'ang /_/zhes sogs ni/_gzhung 
de'i bshad bya'i mdo nyid la 'chad pa yin te/_gang zhig don ldan sogs kyi sh+lo ka 'di ni/
lhag pa'i bsam pa skul ba'i mdo na lhug par yod pa de/_tshigs bcad du sdebs pa tsam yin 
pa'i phyir/_de skad du yang /_byams pa/_gzhan yang rgyu bzhis na/_spobs pa thams cad ni 
sangs rgyas kyis gsungs par rig par bya'o/_/bzhi gang zhe na/_spobs pa don dang ldan pa 
dang /_/chos dang ldan pa dang /_nyon mongs pa zad par byed pa dang /_mya ngan las 'das pa'i 
yon tan ston pa yin gyi/_don dang mi ldan pa la sogs pa ni ma yin no/_/byams pa/_bzhi po 
'di dag ni sangs rgyas rnams kyis spangs pa yin te/_bzhi gang zhe na/_spobs pa don med pa 

dang /_chos dang mi ldan pa dang /_nyon mongs pa 'phel bar byed pa dang /_mya ngan las 'das 
pa'i phan yon mi ston pa ste/_bzhi po de dag ni sangs rgyas rnams kyis spangs shing /_ma gnang 
ba yin no/_/zhes gsungs pa dang*/_mdo sde mya ngan las 'das pa chen po las/_mu stegs 
rnams kyis bdag bstan pa ni/_srin bus brkos pa'i yi ge dang 'dra ste/_de'i phyir ngas sems 
can thams cad la bdag med do/_/zhes bstan pa ston par mdzad de/_bdag med pa ni sangs 
rgyas kyi tshig yin no/_/zhes gsungs pa de shes byed du 'dren par bzhed nas/_ma rig ces 
sogs kyi lung 'di drangs pa yin no//_//
dri ba bzhi pa ni/_bka' bsdu gsum gyi tha snyad ni/_/gzhung lugs gang nas 'byung ba 
'dri//_//
dri ba lnga pa ni/_lha chen chos log sun 'byin pa/_/bsdu ba gsum par gang nas bshad/_/
nyi ma'i dngos grub ces pa yi/_/gtam rgyud 'di yang gang nas 'byung /_/zhes pa 'di la gnyis 
las/_dang po 'dri ba'i bsam pa ni/_spyir nyan thos kyi bka' bsdu ba gnyis kyi tha snyad ni/
lung phran tshegs nas gsungs pas/_'chad pa po kun gyis mthun par 'chad la/_bsdu ba 
gsum pa'i tha snyad 'di kun la grags kyang /_lung khungs shes dka' ba dang /_gzhung 'dir/
bsdu ba gsum pa byas zhes thos/_/zhes bshad pa de'i lung khungs 'dri ba yin pa dang /_bsdu ba 
gsum pa'i ngos 'dzin yang /_/sde pa bco brgyad po sangs rgyas kyi bkar sgrub pa la 'chad pa de/
phal che ba dag gi lugs yin yang /_'dir dge slong lha chen po'i chos log sun phyung ba de/_bsdu 
ba gsum par khungs gang las 'byung zhes pa dang /_spyir nyi ma'i sgrub thabs dang /_de grub pa 
na nyi ma'i zer gyis bsreg rdzas gang 'dod bsreg par nus pa'i bshad pa cig byed par 'dug 
pa 'di'i don dang gtam brgyud gnyis ka la yid ches pa dka' bar snang bas/_de'i khungs dris 
pa'o/_/gnyis pa la gnyis las/_dri ba dang po'i dngos lan gdab pa ni/_bsdu ba gnyis ni 
lung las 'byung la/_gsum pa ni bstan bcos las 'byung ba yin te/_'dul ba 'od ldan las/
gyes pa bco brgyad po bkar bsgrubs pa de bsdu ba gnyis pa'i 'og tu byung bar bshad pa dang /

rtog gel 'bar ba las/_ston pa mya ngan las 'das nas lo brgya phrag gnyis 'das pa na/
gnas brtan gnas ma'i bus bstan pa yang dag par bsdus so/_/zhes gsung la/_de bsdu ba 
gsum par 'chad dgos pa yin te/_bsdu ba gnyis pa ni/_ston pa mya ngan las 'das nas/
lo brgya dang bcu na byung bar bshad pa'i phyir/_gsum pa 'di la ngos 'dzin mi mthun par smra ba 
du ma byung yang /_dgos pa nyan thos kyi sde pa rnams tha dad du gyes pa mthun par sgrub pa'i phyir 
du mdzad pa yin par ni/_sngon gyi 'chad pa po mtha' dag mthun par yin no/_/dri ba gnyis 
pa'i dngos lan ni/_bstan bcos mdzad pa 'dis ni/_dge slong lha chen po'i chos log sun 
phyung ba la/_bsdu ba gsum par 'chad pa'i shes byed ni/_dge slong lha chen po'i chos kyis/
sde pa bco brgyad kyi nang tshan 'ga' zhig la slad nas yod pa de sun phyung ba na/_gyes pa bco 
brgyad po bka' nyid du mthun par grub pa la dgongs pa yin te/_ji skad du/_'on kyang de yi lag 
len gyis/_/sde pa bcobargyad rnams la yang /_/cung zad slad pa yod ces zer/_/mkhas pa'i 
gtsug rgyan dbyig gnyen gyis/_/yang dag bsdus pa'i gzhi nyams phyir/_/mtha' dag min par 
rtogs pa yin/_/zhes gsungs pa yang de la dgongs/_/zhes bshad pas so/_/lha chen gyi chos 
de sun 'byin pa po ni/_phal che ba dag gis/_bka' bsdu gsum pa'i byed pa por 'chad pa de 
dag yin par bshad na legs so/_/de yang /_lha chen po yod pa'i dus sam/_shi ba'i de ma 
thag tu sun phyung bar 'chad pa ni ma yin te/_dge slong de ni bka' bsdu ba gnyis pa byas pa'i de 
ma thag tu byung bar bshad pa'i phyir/_de yang /_'di skad thos te/_ma ru Ta zhes bya ba'i grong 
khyer du/_tshong dpon zhig gi bu ma hA de ba zhes bya ba'i ming can/_mtshams med pa gsum byas 
pa zhig 'gyod pa skyes nas/_sdig pa de bshags pa'i skabs yod dam med snyam pa la/_dge 
slong zhig na re/_gang gis sdig chen byas pa yang /_/dge ba byas pas byang bar 'gyur/_/de ni 
'jig rten snang ba ste/_/nyi ma sprin dang bral ba bzhin/_/zhes zer ba thos nas/_rab tu byung ste/
sde snod gsum la mkhas par byas so/_/des dgra bcom pa mang po'i dbus su mdo 'don pa'i 
res la bab pa na/_mdo'i mjug tu/_lha rnams ma rig pa yis bslus/_/lam ni sgra yi rgyun 

las byung*/_/the tshom can rnams gzhan gyis 'jug/'di ni sangs rgyas bstan pa yin/_/zhes 
bton pas/_dgra bcom pa rnams kyis sangs rgyas kyi bka' ma yin par brtsad pa na/_dge 
slong gzhon pa phal cher gyis kho'i phyogs bzung bas/_dge 'dun gyi sde 'khrugs pa la brten 
nas/_gyes pa bco brgyad kyi bar du song ba yin no/_/zhes lung gi 'grel byed dag 'chad do/_/
yang dag bsdus pa'i gzhi nyams phyir/_/zhes pa'i don ni/_ji skad du/_rnam bshad rigs pa 
las/_bla ma kun dga' 'od sel dang /_/sdug bsngal phung ston sa ston dang*/_/'char ka stong 
nyid chu las skyes/_/gang po sa mtsho chu shing dang*/_/mya ngan 'das dang yul 'khor skyong /_/'gro 
ba'i mdo dang de bzhin gzhan/_/yang dag bsdus pa'i gzhi nyams phyir/_/mtha' dag min par 
rtogs pa yin/_/zhes gsungs la/_de'i don yang /_gzhung 'di ni theg pa chen po bka' sgrub 
kyi skabs na yod pa yin la/_de yang /_theg pa chen po'i nang na nges don cung zad kyang med pa'i 
rgyu mtshan gyis/_bka' ma yin no zhe na/_de skad smra ba khyod kyis ni/_nyan thos kyi sde snod mtha' 
dag kyang ma mthong na/_theg pa chen po lta ci smos/_de'i shes byed kyang /_deng sang nyan thos kyi 
sde snod kyang /_yang dag par bsdus pa'i gzhi nyams pas tshang bar gnas pa ma yin te/_dper 
na/_bla ma'i mdo dang /_kun dga'i mdo zhes bya ba la sogs pa gong du smros pa'i ming can de 
dang der/_mdo'i tshig 'di dang 'di zhes bya ba zhig yod par/_gzhung gzhan dang gzhan gyis 
grub pa yin kyang /_deng sang mdo de dang de dag na tshig de dag mi snang ba'i phyir/_zhes pa'i don 
du bshad do/_/'di lha chen gyi chos kyis/_sde pa bco brgyad la bslad pa'i shes byed du 'gro ba 
cung dka' bar snang yang /_lung tshig ma tshang ba de dag lha chen pos phyis nas/_de dang 'gal ba 
can 'ga' zhig bcug pa yin zhes 'chad dgos pa 'dra'o/_/rnam par dpyod pa gsum pa'i lan 
ni ldon dka' ba yin te/_lha btsun bsam yas pa'i rnam bshad las/_gtam 'di yang bod kyi 
slob dpon rnams la grags pa tsam ma gtogs/_rgya gar ba'i gzhung las bshad pa ma mthong 
zhing /_de yang /_'phags pa klu sgrub ma byon pa'i gong du byung dgos kyi/_gzhan du na mi 'grig 
pa mang po 'ong ngo /_/zhes bshad pa ltar ro//_//

dri ba drug pa ni/_dar mas bstan pa bsnubs pa dang /_/mnga' bdag ye shes 'od kyi 
bar/_/chos log du ma 'phel de gang*/_/rin chen bzang po'i bstan bcos na/_/sbyor sgrol 
bkag pa tsam zhig ni/_/ma gtogs chos log thams cad pa/_/sun 'byin mdzad pa'i gzhung 
mi snang /_/pho brang zhi ba 'od dang ni/_/mgos kyi sngags log sun 'byin na/_/rang la gnod pa 
'ga' yang snang /_/zhes pa 'di la gnyis las/_dang po dri ba'i bsam pa ni/_gzhung las/
phyi nas gangs ri'i khrod 'di ru/_/sangs rgyas bstan pa legs par bsgyur/_/de nas bstan pa 
dar ba'i tshe/_/rgyal po dar mas bstan pa bsnubs/_/de rjes chos log du ma 'phel/_/de tshe 
bla ma ye shes 'od/_/zhes sogs kyi sgra ji bzhin pa la/_rgyal po dar ma yan chad du chos log 
mang po ma byung ba lta bur bshad pa dang /_sngon gyi 'chad pa po gzhan ni/_rgyal po khri srong lde'u 
btsan nas dar ma yan chad du rgyud rdzus ma mang po byung bar bshad pas/_ji ltar yin snyam pa 
dang /_gzhung du/_chos log thams cad nub par mdzad/_/ces 'byung la/_lo tsA ba chen po'i 
bstan bcos na ni/_bla na med pa'i rgyud du/_sbyor sgrol gyi rnam gzhag gsungs pa sgra ji bzhin 
par bkag nas/_drang nges kyi rnam gzhag mdzad pa tsam zhig gtso bor snang gi_/rtsom pa po 'di 
dang 'dis/_gzhung log pa 'di dang 'di sbyar ba'i rkang grangs ngos ma bzung bas na/_chos 
log thams cad nub par mdzad lugs ji ltar yin snyam pa dang /_zhi ba 'od dang /_mgos kyi 
'byam yig na ni/_sngags gsar ma'i chos la/_phyag rgya chen po theg le dang /_ye shes thig le 
dang /_char pa rnam gsum dang /_phyag rgya bzhi pa dang /_theg chen nyi shu la dang sum cu pa dang*/
sgyu ma nges bstan dang*/_rmi lam nges bstan la sogs pa rnams kyang dri ma can du bshad pas/
rang lugs la yang de ltar khas len par byed dam snyam du dogs pa dang /_khyad par mgos kyi 
'byam yig na/_chos dri ma can yin pa'i shes byed du/_rgya gar gyi paN+Dita bdun bcu rtsa gnyis 
la dris pas/_rgya gar na med ces zer ba gtan tshigs su bkod la/_mgos kyi brgyud 'dzin du 
gyur pa'i rngog lho brag pas/_bla chen 'brog mi'i zab chos 'ga' zhig/mgos dang dus mtshungs 
pa'i paN+Di ta bdun cu rtsa gnyis la dris pas/_rgya gar na med do zhes zer ro/_/zhes pa'i phyogs 

chos bsgrub snang bas/_rje mgos kyang /_bla chen dang /_gA ya d+ha ra'i slob mar mtshungs kyang /
rang la ma byung ba'i chos der byung ba la zur za bar ni cang mi mdzad dam/_snyam du dogs pa'o/_/
gnyis pa dngos lan gdab pa ni/_dar mas bstan pa nub pa'i 'og tu/_chos log 'phel zhes 
pa'i don/_rgyud dri ma can du byed pa de thams cad/_dus de kho nar byung ba nyid du 'chad pa ni ma 
yin te/_de'i gong dang 'og tu byung ba ci rigs pa yod pa'i phyir/_dper na/_rma a tsar+ya rin 
chen mchog dang A tsar+ya mnyan chen dpal dbyangs la sogs pas mdzad pa ni/_de'i gong du byung 
ba yin la/_snubs sangs rgyas ye shes rin po che ni/_rje dpal 'khor btsan po dang dus 
mtshungs par byung bas/_dar ma'i rjes la'ang byung ba bzhin no/_/'dir chos log 'phel zhes 
pa/_rgyud dri ma can du byed pa de dag dus der gsar du brtsams nas dar ba tsam la dgongs pa 
ni ma yin te/_rma rin chen mchog dang /_dar chen dpal gyi grags pa la sogs pas mdzad pa 
'ga' zhig ni/_rgyud dngos ma yin kyang /_rgyud dang mthun par sbyar ba'i bstan bcos skyon med 
dag yod pa'i phyir/_dper na/_bcom ldan ral gris/_gsang snying rnam dag tu bsgrubs pa 
bzhin no/_/'o na ci zhe na/_dar mas bstan pa bsnubs pa'i 'og tu 'dul ba'i bstan pa med 
pas/_so sor thar pa'i tshul khrims bstan pa'i rtsa bar byed dgos pa'i go ba med cing /_rgyud 
rnam dag gam/_dri ma can gang yin kyang ste/_de'i dngos bstan la sgra ji bzhin pa nyid du bzung 
nas/_mi dge ba bcu la ci dgar longs spyad nas de nyid chos su smra ba dag byung bas/_de sun 
dbyung ba'i phyir du/_lo tsA ba chen pos bstan bcos mdzad pa'i nang na/_rgyud de dang de'i ming 
smos nas yang dag pa ma yin zhes gsungs pa ni med la/_rgyud kyi dngos bstan sgra ji bzhin par 
bzung nas nyams su len pa de nyid/_rgyud sde gong ma gnyis kyi lung dang /_theg pa chen po'i 
mdo sde 'ga' zhig gi lung dang /_dgongs 'grel gyi bstan bcos tshad ldan du ma'i lung drangs 
nas/_sun 'byin par byed pa'i bstan bcos khyad par can de mdzad pa yin no/_/zhes bya ba'i 
don to/_/rnam par dpyod pa gnyis pa'i lan ni/_rgyud dang sde snod kyi gzhung lo paN gyis bsgyur 
bar khas len pa de dag_/'phags yul gyi paN+Di ta mang po de dag la ma grags na dri ma can du 

'grub pa yin gyi/_snyan brgyud kyi gdams ngag zab mo rnams ni gtan tshigs de tsam gyis der 
mi 'grub cing/_lo chen gyis kyang rgyud dang bstan bcos kyi dbang du mdzad nas gtan tshigs 
de ltar bkod pa yin gyi/_man ngag gi dbang du mdzad pa ni ma yin no/_/mi 'grub pa'i shes 
byed kyi dpe ni/_nA ro dang /_nI gu'i chos drug bzhin/_des na lo chen mgos kyis ni 'brog 
mi'i zab chos la zur za ba ga la yod rngog gis ni rang dgar byas pa'o/_/chos dri ma can rnams 
kyi ming gi rnam grangs ni/_pho brang zhi ba 'od dang /_mgos lo tswa ba'i 'byam yig che chung dang /
tsa mi lo tsA ba'i spring yig chen mo dang*/_rngog lho brag pa'i gsang sngags kyi byung tshul rnam par 
bshad pa'i gtam chen mo zhes bya ba dang*/_phyag lo tsA ba'i spring yig rnams las gsal bar 
bshad pa yin mod/_de dag nas gang bshad thams cad log pa'i chos su 'chad dgos pa'i 
nges pa med do/_/zhar la dbu ru byang phyogs kyi rgyud du byung ba'i dpal 'dzin zhes pa'i mtshan 
can/_rnam dpyod can zhig gis sbyar ba'i bstan bcos na 'di ltar snang ste/_rma ban rin chen 
mchog ces byas/_/gsang ba snying po'i rgyud brtsams pas/_/rgyal pos gsan nas btsal ba'i tshe/_/
lo grangs bcu gnyis gab ces grag_/de rjes rgyal po khri dar mas/_/sangs rgyas bstan pa 
bsnubs nas shi_/rgyal khrims chos khrims gnyis ka bshig/lo paN thams cad sa mthar bros/_/
dpang po med cing 'jigs med pas/_/bod kyi sngags pa ngan pa rnams/_/las su rdzun rgyud 
'ba' zhig rtsom/_/sbyor sgrol log spyod me ltar mched/_/mnga' bdag dpal 'khor btsan gyi 
dus/_/bsnubs ban sangs rgyas ye shes byung*/_/kha thun la sogs gshin rje gshed/_/rta 
mgrin pad+ma dbang chen dang*/_/ma mo srid pa rgyud lung dang /_/kI la ya yi bcu gnyis pa/_/de 
sogs sgrub lugs rgyud brgyad dang /_/kha skong gi ni rgyud drug dang /_/de bzhin rgyud kyi rgyal po 
drug_/sgrub pa'i man ngag mtha' yas byas/_/khyad par hwa shang grub mtha' dang /_/man ngag lta 
ba'i phreng ba bsres/_/rdzogs pa chen po'i chos sgor ni/_/rmad byung la sogs bcu gsum byas/_/
de rjes dpal gyi grags pa yis/_/kun 'dus rig pa'i mdo dang ni/_/dgongs 'dus ye shes 
rngam pa klog_/dur khrod khu byug rol pa dang /_/sems lung chen mo lnga ru byas/_/nyang stod smra 

ba'i seng ge yis/_/kun byed rgyal po la sogs pa/_/sems sde ma bu bco brgyad byas/_/lce 
btsun seng ge dbang phyug gis/_/bi ma la yi snying tig dang /_/de yi rgyud chen bcu bdun byas/_/
rgyal po g.yu sgra snying po yi/_/thugs dam man ngag lta phreng yang*/_/phyi nas de yi rgyud 'dzin 
gyis/_/rdzogs pa chen po'i chos su bsgyur/_/sbas yul ka thog pa la sbyar/_/mnga' bdag nyang 
ban ral pa can/_/gu ru chos dbang chos blo dang /_/chos rgyal rin chen gling pa dang /_/sprul 
sku u rgyan gling pa dang*/_/tshe brtan rgyal mtshan la sogs pa/_/rdzun gyi gter bton mang po 
byung /_/bka' brgyad bde gshegs 'dus pa dang /_/rta mgrin bde gshegs 'dus pa dang /_/
tshe bdag u rmo la sogs pa'i/_/chos gter rdzun ma bsam mi khyab/_/pad+ma las 'brel rtsal gyis 
kyang*/_/mkha' 'gro'i snying tig chos skor byas/_/gter bton rdo rje gling pas ni/_/rdo rje sems 
dpa'i snying tig byas/_/zhes dang /_gsang sngags gsar ma'i khrod na yang /_/gsang 'dus 
gnyis med rnam rgyal che/_/rdo rje 'jigs byed sam lugs dang*/_/bde mchog ra l-i sum cu 
gnyis/_/dus 'khor lce spyang glu gar dang*/_/kyai rdor sku gsung thugs gsang mdzod/_/phyag na rdo rje 
mi g.yo ba/_/rdo rje phag mo seng gdong ma/_/phyag rgya chen po'i rgyud 'ga' dang /_/mgon po dang 
ni lha mo'i rgyud/_/brgya dang lnga bcu lhag la sogs/_/rang bzo'i rdzun rgyud du ma snang /_/rdo rje 
snying po smad 'grel dang*/_/lho pa thams cad mkhyen pa yis/_/nA ro 'grel chen zhes pa'ang 
byas/_/zhes dang /_de dag 'gog pa na/_khyed kyi thog ma'i mtshan tsam las/_/skad dod nor 
bas rang mtshan bstan/_/phal cher sngags bsdu'i skabs nas nor/_/sngags dang sgra bshad phal 
cher nor/_/dang por 'bus pas 'bud d+hA ya/_/bar du dar bas dar ma ya/_/tha mar sangs 
bas sang g+ha ya/_/'di 'dra'i sgra bshad rgyud du bris/_/ca cha ja dang zha za 'a/_/'di drug rgya gar 
skad du bsres/_/gsal byed brtsegs pa re re la/_/dbyangs yig gnyis gsum bzhi yis 
brgyan/_/rbad rbud kham shag ro myags chums/_/thod phreng rtsal dang gro bo lod/_/e myags ya 
rdubs mugs shag dun/_/bai ril dun thibs trig trig khram/_/her shog nir shog rgyug breng 
breng*/_/mnal ma mnal te gsod la rngam/_/badzra zhang zhung ma la sogs/_/sngags la 'chal 

klad pa'i nang /_/yungs 'bru tsam gyi lha sku lo/_/'di 'dra mu stegs chos lugs yin/_/kun 
byed rgyal po'i nyams len du/_/rdo rje lus kyi byed bcings dang /_/lus gnad lta stangs thams 
cad bkag_/yang dag 'jog la skyon du lta/_/spyod lam phal pas yid 'gu zhing*/_/ma dag las 
snang 'di thams cad /_/chos dbyings nyid du shes byas na/_/skyon kun yon tan nyid 'gyur phyir/_/
'di 'dra'i man ngag thos ma thag/sangs rgyas nyid du 'gyur ro lo/_/bar do gsang skor nyams 
len du/_/rgya mtsho ar la gtang ba zhes/_/mig gnyis btsir nas mun par blta/_/dbang po 
bslad pa'i mthong snang bsrung /_/bI ma la yi snying tig las/_/nyi zla mar me'i 'od zer la/_/ze 
'brur blta ba'i rdzi ma yis/_/'ja' tshon bsrung ba mchog tu 'dod/_/nyi ma blta ba'i sgom pa 
'di/_/mu stegs nyi ma pa yi lugs/_/rang gi rig pa gtang ba las/_/bem po 'gul bar nus 
pa'i tshe/_/rang gi rig pa gtang ba yi/_/mi rabs sum stong sangs rgya lo/_/snang grags chos 
rnams chos nyid du/_/shes nas pha ma gsad gyur kyang /_/sdig pa'i las ni mi srid de/_/thar 
lam nyag gcig de yin lo/_/mtshams med lnga po spyod bzhin du/_/sngags pa sangs rgyas 'grub 
'gyur te/_/sbrul sgong khyung du mi 'gyur bzhin/_/'gyur yang gser 'gyur sman bzhin lo/_/de yi 
shes byed 'di skad du/_/chos dbyings rtogs pa'i gang zag la/_/dge sdig blang dor ma mchis 
pas/_/spyod pa de la dgongs so lo/_/blang dor med pa spyod pa min/_/de ni lta ba'i rnam gzhag 
yin/_/spyod pa chos dbyings rtogs nas kyang /_/sgom spang thams cad da sdod spong /_/zhes dang /_/
gsang sngags rdo rje theg pa'i rgyud sde rnams/_/'jam dpal sku dang pad+ma gsung gi rgyud/_/yang 
dag thugs dang che mchog yon tan dang*/_/phur pa phrin las ma mo rbod gtong rgyud/_/'jig 
rten mchod bstod dmod pa drag sngags te/_/sgrub pa bka' brgyad ces byar dbye ba dang*/_/bde 
gshegs 'dus pa zhes byar bsdu ba'o/_/'di 'dra gar yang bshad pa med/_/rgyal bas gsungs 
pa'i rgyud rnams las/_/brjod bya lha yi rigs dbye ba/_/bya ba'i rgyud la rigs gsum ste/_/rdo 
rje pad+ma de bzhin gshegs/_/spyod dang rnal 'byor rgyud sde las/_/las dang rin chen bsnan 
pas lnga/_/rnal 'byor chen po'i rgyud rnams su/_/khyab byed rdo rje 'chang dang drug_/ces dang /

khyed kyi thub pa'i dbye ba la/_/'gro drug thub pa drug yin lo/_/'o na thub pa gzhan lnga yis/_/
mdzad pa bcu gnyis ji ltar bstan/_/chos kyi 'khor lo gang du bskor/_/bstan pa gang yin de 
'dzin su/_/gal te de dag med na ni/_/thub pa yin pa'i sgrub byed gang /_/slob dpon pad+ma 
sangs rgyas las/_/yon tan gsum gyis lhag go lo/_/rdzogs sangs rgyas las lhag pa yi/_/gang 
zag nam mkha'i khongs na med/_/sangs rgyas thams cad bka' bgros nas/_/ru Ta nag po 
'dul ba la/_/bcom ldan shAkya thub pa mngags/_/bdud kyis bstings pa'i tshig tsam gyis/_/
thub dbang zhum zhing skyengs par gyur/_/mthu med rang gnas log go lo/_/khyed kyi ston pa kun 
tu bzang /_/rdo rje 'chang las lhag go lo/_/bla med rgyud las gang gsungs pa'i/_/kun tu 
bzang po rgyal ba ni/_/rdo rje 'chang chen nyid yin zhes/_/zla ba grags pa de skad gsung /_/rnal 
'byor rgyud du bstan pa yi/_/kun bzang rnam par snang mdzad de/_/de phyir khyed kyi khungs ma yin/_/
de dag don gyi nor ba'o/_/rdo rje theg pa'i khyad chos ni/_/dbang dang rim pa gnyis su 'dus/_/
smin par byed pa dbang yin te/_/grol bar byed pa bskyed rdzogs gnyis/_/deng sang gsang 
sngags rnying ma ba/_/so sor thar pa'i sdom med par/_/dbang bskur len zhing sngags par 
'dod/_/so thar zhus na ltung zhes zer/_/khyed kyi dbang bskur cho ga la/_/'jig rten pa yi 
dbang rnams kyang /_/rang bzo'i dkyil 'khor sna tshogs dang /_/dran rgu'i cho ga sna tshogs snang /_/
bod kyi yul 'dre'i dbang bskur la/_/rgya gar cho ga gzhung mar 'dod/_/gtor ma'i dbang bskur 
zhes bya dang*/_/de las dbang bzhi rdzogs par 'dod/_/'jig rten 'das pa'i dbang rnams 
la/_/spros bcas la sogs ming yang gzhan/_/rdul tshon bum pa bsnol ma sogs/_/rgyu mtshan 
med pa'i dkyil 'khor 'bri/_/mda' dar me long rma bya shel/_/lha sku bum sogs dbang rdzas 
bsham/_/bsrung skud me tog mig 'byed dang*/_/mthong ba rnam bzhi ston par byed/_/mchog 
dbang bzhi pa bskur ba la/_/gdon gyis zin 'dra'i 'o dod byed/_/bde chen spyi'u blugs dbang 
bskur dang /_/rgyas gdab tshangs pa'i dbang bskur dang*/_/chos gos lhung bzed 'khar gsil 
dbang /_/khungs med bab bcol sna tshogs byed/_/de bzhin gshegs gsungs rgyud sde bzhir/_/

bod kyi yul 'dre'i dbang bskur med/_/gtor ma'i dbang bskur bshad pa med/_/'jig rten 
'das pa'i dbang bzhir nges/_/gsum la rdul tshon dkyil 'khor med/_/phyi rol dbang rdzas gang 
yang med/_/srung skud me tog la sogs med/_/lhung bzed 'khar gsil chos gos sogs/_/so 
thar nang gi dbang rdzas med/_/ces dang /_khyed kyi bskyed pa'i rim pa la/_/dag bya dag byed 
ma shes pas/_/cho ga'i go rim ma shes phyir/_/sangs rgyas dgyes pa'i sgrub thabs med/_/mngon 
par byang chub rnam lnga dang /_/rgyu yi rdo rje 'dzin pa dang*/_/byang chub sems su zhu ba dang /_/'bras 
bu'i sku ru bzhengs pa dang*/_/lhums su bskyed dang spro ba dang /_/skye mched byin gyis rlob pa 
med/_/phra dang thig le'i rnal 'byor la/_/ril por 'dzin pa'i rim pa sogs/_/mos pa lam 
du byed pa yi/_/rdzogs pa'i rim pa dag kyang med/_/dkyil 'khor dang ni lha rnams kyi/_/dag 
pa sgom pa'ang phal cher med/_/phyi rol pa yang bskyed rim byed/_/dag pa sgom pa sangs rgyas 
chos/_/sgrib kun byang zhing yon tan kun/_/rdzogs pa rten 'brel dag pas 'grig/khyed kyi sgrub 
thabs phal che ba/_/rang bzo'i lha dang sngags su snang /_/mngon par rtogs pa dbyangs su gyer/_/
rta mgrin pad+ma dbang chen gyis/_/ye shes mkha' 'gro brgyad po yi/_/khog pa dmar po dral nas 
kyang /_/sgal tshigs 'joms shing brdzis pa byas/_/rgyud chen dngos grub brtan gzigs kyi/_/
le'u sum cu rtsa gnyis par/_/dpal ldan lha mo nag mo yis/_/bcom ldan rdo rje sems dpa' 
mnan/_/khram kha stong gi dbang mo ches/_/sangs rgyas rnam par snang mdzad brdzis/_/ri rab 
gling bzhi dbang mo ches/_/rgyal ba rin chen 'byung ldan bskyel/_/rgya mtsho gling gi dbang mo ches/_/
snang ba mtha' yas gdan du byas/_/sa gzhi 'degs pa'i dbang mo ches/_/don grub zhon pa 
bsgoms shig lo/_/gu ru'i sgrub thabs gsang 'dus las/_/snyen dus bla ma spyi bor bsgoms/_/
de la skyon yod ma yin yang /_/sgrub dus bla mar rang bsgoms nas/_/rang gi gdan du bcom 
ldan 'das/_/khro bo'i dbang phyug rta mgrin bsgoms/_/rdzogs pa chen po'i rang bzhin gyis/_/rdo 
rje phag mo'i zhabs 'og tu/_/theg brgyad zil gyis mnan pa'i phyir/_/shAka thub gdan khrir 
bsgoms shig zer/_/kye ma blun po snying khams can/_/thub ba'i bstan pa 'di ltar dkrugs/_/

mtshan ci yang mi snang ste/_spyir chos log byung tshul bshad nas sun 'byin pa'i dbang du byas 
pa'i phyir dang /_de man chod ni/_gong du bshad pa'i le'u thams cad kyi don bsdus nas 'chad 
par snang gi_/snyam pa'i dogs pa 'di skyes so/_/dngos lan ni/_ji skad du/_ci ste 'phags 
pa'i sar byed na/_/mdo rgyud kun dang 'gal bar 'gyur/_/zhes pa dang /_kha cig theg pa rang sa 
na/_/zhes pa'i bar der/_rig pa 'dzin pa'i sdom pa'i skabs te le'u gsum pa'o/_/zhes pa 
zhig don gyis thob par snang ngo /_/de ni rang dgar 'chad pa'o snyam na/_de lta bu'i le'u'i mtshan 
zhig bstan bcos 'dir 'byung rgyu ma yin na ni/_don thob mtha' dag dang 'gal la/_sbyor rgyu 
yin na ni/_rdzogs mtshams su sbyar yang*/_rang dgar byas pa'i nyes pa nyid du mtshungs par 
'gyur te/_bstan bcos mdzad pa pos dngos su ma sbyar ba'i phyir/_zhes bya ba'i gtan tshigs de 
ni 'di la yang yod pa'i phyir ro/_/de bas na bstan bcos 'di'i lus ni gnyis te/_sdom pa 
gsum gyi le'u so sor bshad pa dang*/_chos log sun 'byin snga ma rnams mdzad zin pa'i 'og tu/
chos kyi gnad 'khrul pa dag ji ltar byung ba'i tshul bshad nas/_de ji ltar sun 'byin pa'i 
thabs kyi lung rigs rnams go bde bar bshad pa'o/_/zhes bya ba 'di legs par grub pa'o//_//
smras pa/_gzhan dang mi mnyam rnam dpyod kyi/_/stobs brgyas phyug pa'i gyad zung gis/_/
nges drangs lung brgya'i shing rta la/_/rab zhon 'bel ba'i gtam mang pos/_/rje btsun dgyes 
pa'i zhal gyi mdangs/_/'char ka'i gos dmar gyis bklubs pa'i/_/dge mtshan gang 'dis 
thub bstan gyi/_/nyi ma lan brgyar 'char byed shog/dpyod med rnam dpyod bskyed pa dang /_/dpyod 
chen som nyi sel byed pa/_/gang 'di rang don gtan tshigs te/_/phal cher lung gi rjes su 
'brang /_/gzhal bya'i gnas gnyis dngos stobs kyi/_/rigs pas ma sbyangs de srid du/_/lung 
gi byed pa 'jug min pa/_/de phyir thog mar rigs gzhung sbyongs/_/de 'dra de la 'bel gtam 
'dis/_/gzhan don rjes su dpag byas nas/_/bsam bya'i don la tshad ma yis/_/drangs pa'i 
nges pa bskyed par 'gyur/_/gang gis rnam brtags dri ba 'di'i/_/bsam pa ji bzhin mi shes 

na/_/slar yang 'dri por dri byos zhes/_/sngar lung bstan nas deng 'dir sbyar/_/gang 'di'i 
rjes 'jug dad pa yi/_/rjes 'brang lung brgya blta ba dang /_/rang blos dpyod pa'i mthu bral 
ba/_/de kun rnam dpyod rgyas phyir bsngo/_/deng 'dir dgos don bsdus don dang*/_/brgal lan 
sbyar nas 'chad byed pa/_/gang de gsung rab mtha' dag la/_/blta ba'i mig can yin snyam 
byed/_/de nas mkhas pa'i gzhung lugs mchog/dad pa'i rgyal mtshan rtser mchod nas/_/dpyod 
can re ba'i snod mang po/_/'gengs byed 'dod rgu'i char chen phebs/_/e ma dri ba'i bsam pa ni/_/
log pa'i blo yis gzhan zhig tu/_/drangs nas de sun 'byin pa yi/_/ngal bas 'di lan ji ltar 
ldon/_/dri bas chos 'di sun phyung zhes/_/dril chen phyogs mthar sgrog byed pa/_/gang de'i blo 
mtsho'i gting zab na/_/'dod pa'i rin chen gzhan med dam/_/gang yang chos 'dir bsams 
nges na/_/dri ba'i bsam pa 'di long la/_/'dir 'byung min pa'i lan gzhan zhig/'debs byed 
yod na rjes yi rang /_/legs bshad khrus kyi dag byed mkhan de yis/_/thub bstan yid bzhin 
rin chen ma nyams pa/_/kun dga'i rgyal mtshan rtse mor len mdzad pa'i/_/dpal ldan phrin las 
bzang por 'di 'bul gyi/_/rig gnas mdo sngags chu gter bcud chen po/_/rnam dpyod hub 
thebs gcig gis zhal gyi sgor/_/gang drangs bstan 'dzin yongs 'du'i dpag bsam la/_/nyer 
sim byed po'i phyag gis 'di long shig/ces sdom pa gsum gyi rab tu dbye ba zhes bya ba'i bstan 
bcos las brtsams pa'i 'bel gtam rnam par nges pa legs bshad gser gyi thur ma zhes bya 
ba 'di ni/_ma byon pa'i sangs rgyas gsum pa shAkya shrI b+ha dra'i chos kyi seng ge'i khri la/_mang du 
gsan pa'i zhabs zung nges par bsti zhing /_rnam dpyod kyi mgrin pa mngon par mtho ba/_nyi ma 
rgyal mtshan dpal bzang po'i zhal mnga' nas dang /_rgyal sras sems dpa' chen po bsod 
nams grags pa'i rgyal tshab/_rat+na A kA ra'i gsung gis nye bar bskul ba la brten nas/
khyab bdag rdo rje sems dpa'i ngo bor bzhugs pas mtshan brjod par dka' ba/_don gyi slad 
du mtshan nas smos te/_rje btsun dam pa A nan+ta b+ha dra'i zhabs kyi rdul phreng rnyog pa med pa'i spyi 
bos nye bar blangs nas/_sdom pa gsum gyi bka' drin gyis skal ba bzang por bgyis pa/

dpal shAkya mchog ldan dri med legs pa'i blos/_'phar ba zhes pa lcags mo glang gi lo/_chu 
stod kyi nya yongs su gang ba'i nyin/_g.yas ru gtsang gi sa'i thig le thub bstan gser mdog 
can zhes bya ba'i dben gnas su yongs su rdzogs par grub pa'i yi ge pa ni chos kyi rgyal mtshan 
no/_/dpal phyogs thams cad las rnam par rgyal ba'i rgyal mtshan srid rtse'i bar du bsgreng ba 
la mkhas par gyur cig/_//
swasti sin+naM/_bde chen nyin mor byed pa'i mdangs gsal ba/_/chos dbyings nam mkha'i 
dbus su rol rtsed mkhan/_/spros pa'i sprin tshogs rnam dral zung 'jug sku/_/rigs brgya'i 
mgon du shar la phyag 'tshal lo/_/nges don 'jug pa rnam bcu'i gar rtse yang /_/drang don nor 
lha'i bu dang pad dkar mig/rig byed dran pos ma thob ro brgya pas/_/'gro kun bdud rtsir 
mdzad la phyag bgyi'o/_/dngos kun rang bzhin brjod pa kun gyi rgyu/_/rmongs rnams sel byed 
brjod bral ye shes blo/_/gzung 'dzin 'khrul ba'i dri ma drungs phyung ba/_/gzhi lam 'bras bu'i 
'jam dbyangs e ma mtshar/_/gang khyod zab gsal yid 'phrog gzhon nu'i sku/_/la lar 
dkyil 'khor 'khor lo sgyur ba'i gzugs/_/gzhan du tshangs dbang grub pa'i tshul bzung nas/_/
rig gnas rnam brgya ston la 'grus mi lhod/_/skabs der kun dga'i 'dzum phreng 'char ka'i 
mdangs/_/shar phyogs sa skyong ri bo'i cod pan gyi/_/rgyal mtshan rtse mor mchod 'os bstan 
pa'i dpal/_/phrin las bzang po'i nyi ma 'di na shar/_/kun khyab grags pa'i gsung gi ba dan ni/_/
'phags yul dam chos dga' ba'i tshal du brkyang*/_/rgyal rnga brdungs pa'i paN chen mang pos 
kyang /_/khyod zhabs ya mtshan bstod pa'i phreng bas bsngags/_/dus der bdud rtsis sbags 
pa'i dug can mtsho/_/gangs can khor yug dbus su 'phyur ba na/_/lung rigs mkha' lding kha 
sgor rnam dpyod kyi/_/ro 'dzin rtse mor blangs pa'i sbrang rtsi ni/_/'chad rtsom dpag bsam yongs 
'du'i dpung par blangs/_/de yi ris na rnam dpyod mdangs gsal zhing*/_/nges don cha shas 
gang ba'i blo bzang po/_/rig pa'i gnas brgyar 'phro ba'i 'od dkar can/_/bde 'byung gtsug 
rgyan gnyis pa deng 'dir shar/_/drag po'i cod pan ma nyams shing /_/'chi med lam las ma 

zab rgyas lung rigs sbyor ba'i mthu grub 'ga'/_/gsong por smra dang la lar bstings pa'i tshig/
brjod mkhas gtan tshigs rig rnams smra ba'i rgyan/_/kwa ye rab dkar seng chen mgo 'phangs 
gyen du bteg 'dra'i sa 'dzin dkar po'i ngos kyi 'jam dbyangs chos kyi gdung 'dzin rje btsun 
gang gang gi_/gzhung lugs 'dzin pa'i mngon rlom can 'ga' dregs pas bsnyems mod de de'i 
ring lugs sgrub byed lung dang rigs pa'i rtags kyi tsher ma 'byin nus su/_/de'i gzhan phyogs 
la sdang byed mkhan rnams rang gzhung snying rtsa 'phrog byed sde pa'i gzhung mang blta'am rtog gam 
rigs par sun 'byin nus pa'ang su/_/sdang 'dod 'di ni lta dang grub mtha'i 'dzin skyong zol 
gyis 'ongs mod 'khor dang rnyed bkur nges par sem byed min nam gzu bo'i blos rtogs shig_/
rgyan drug gzhung lugs blta ba'i legs bshad kyi/_/smin legs rnam drug ldan pa'i rnam dpyod 
'dis/_/chen po'i yul 'dzin glang po'i gdong can gyi/_/mngon rlom mche ba'i rno ngar bcag 
snyam byed/_/mang thos lung dang rigs pa'i khyu mchog tu/_/bsngags 'os glang chen bye bas brtsad 
gyur kyang /_/'jigs med gangs ri'i ngos la gnas 'cha' ba'i/_/ngo mtshar spobs pa'i seng 
chen 'di 'khrungs so/_/gzhung 'dir khas len byed gzhan mang po yis/_/dris lan gnas 
gcig tsam la'ang rdeng thob bam/_/dpyod ldan yod na slar yang dris shig dang*/_/gang 'dis 
gtan la ma phebs lhag ma gang /_/rab dkar cha shas rdzogs pa'i zla ba ni/_/ther 'bum 
grangs mnyam cig char shar ba na/_/de re re la brtse chen gzugs kyi nyams/_/'bri mkhas brgya 
byin lag pa'i 'phrul bzhin du/_/dkar 'jam shog bu'i ngos la legs bshad kyi/_/lang tsho ma 
nyams 'char mkhas bdag po'i rkyen/_/rgyu tshogs ma tshang med par sbyor byed po/_/tshogs gnyis 
yan lag bzhi pa'i dpung tshogs can/_/mnga' ris nor 'dzin skyong bar bkra shis kyi/_/bgrang 
yas me tog gsar pa'i char chen po/_/sa gsum skye dgu'i mgon dang rgyal ba'i sras/_/dam can 
rgya mtshos nges par bstsal de yin/_/gang 'di'i rnam dpyod sa skyong gzhan mang po'i/_/blo gros 
byis pa'i bzlos gar ltar byed cig_/rgyal phran la la'i phrin las chu shing gi_/lo 'bras rgyas 
pa'i sdong po ltar bgrangs nas/_/bka' bstsal dang du nod pa'i 'khor yug khongs/_/phan bder 

bgyis pa'i stobs la su yis 'gran/_/_thub bstan 'bum phrag bzhi pa'i gling chen po/_/sgrin 
'grus gyad kyis bslad pa'i ya mtshan ni/_/lhun stug rin chen las sbyangs gtsug lag khang /_/
mang pos mi skrun bsod nams pho brang na//yid 'phrog bkod legs brtsegs pa'i khri 'phang 
la/_/thub chen mig stong ldan pa lha yi bla/_/dbang sngon lang tshor zhugs pa'i gser phreng gi_/nyi 
'od rab 'bar bka' 'gyur 'dzam gling rgyan/_/mchod rdzas rol mtsho'i phreng ba mtshar du 
dngar/_/'di dag lha yi bzo bo las bskrun pa'i/_/ngo mtshar sgyu ma'i rnam rol bgrang yas kyi/_/
sgyu 'phrul mkhan de'i rnam 'phrul min nam ci/_/mchog tshogs 'dus pa'i gling chen bcu gnyis 
por/_/mthun rkyen phyi yi mtsho chen nges par 'dud/_/phyi rgol blta zer bsrung ba'i rta gdong me/_/
pha rol ri gzhan mthon pos der mi non/_/tshu rol nang gi rgya mtsho nges mi 'khrug/steng nas gdung 
byed zhugs kyis mi 'gong ba'i/_/'khor yug ri bo'i khongs de skyabs gsum gyis/_/phyogs 
las rnam rgyal sa 'dzin lhun po bzhin/_/gang gi grags pa'i me long du/_/legs byas ri mo ma 
nyams pa/_/gang shar nam yang bsrung med de/_/sngon gyi byed po'i mthu grub pas/_/byas pa min 
nam snyan grags kyi/_/ut+pal phyogs kyi bu mo yi/_/rna bar brgyud mkhas rnam dpyod kyi/_/lag 
pas slar yang chos dang ni/_/srid kyi rgyal mtshan phreng mdzes dang*/_/phyogs las rnam par rgyal 
ba'i rnga/_/'dzin zhing 'khor yug yangs pa'i sa/_/skyong zhing bsrung ba nyid gyur cig/de nas srid 
dang zhi ba yi/_/dgra tshogs kun las rnam rgyal ba'i/_/chos kyi rgyal po rdzogs sangs rgyas/_/don 
gnyis mthar phyin de brnyes shog/kye+e ho 'di na kha cig rtswa rtse'i tshad kyis bcal ba'i legs bshad 
kyis khengs gti mug ljon phreng rgyas pa'i nags na mkha' lding lta bur rol zhing 'gying /_/gzhan 
ni phrag dog zas kyis lto khengs dug can mtsho nas brgyud pa'i myos byed kyis myos dran nyams 
bzhin du mang por smra ba rab 'phyo byed/_/legs bshad klung brgyas phyogs bcur drangs kyang mi 
zad lung rigs man ngag char chen bsdud pa'i mtsho chen 'di dang de 'dzin byed po'i klu dbang 
yang /_/thub bstan gser gyi nor 'dzin sgeg mo'i 'phang bar ring 'tsho bstan bsrung dam can 
rgya mtshos bsrung zhing skyong la rtag tu brtson pa lhur longs shig/rgyal ba kun dngos khyab bdag rdo 

rje 'dzin/_/slu med dkon mchog gsum dang srung ma'i tshogs/_/phan par dgongs pa'i bkra 
shis dge legs kyis/_/skye rgu'i mgon la bsrung zhing skyob mdzad shog_/gang 'di'i zhus dag 
mnga' ris pa/_/chos kyi rgyal mtshan snyan ngag mkhan/_/yi ger 'bri po stag tshang ba/_/tshul 
khrims 'phel yin rkos byed mkhan/_/ra sa 'phrul gyi chos bzang dang /_/chos skyong bzang po sga 
gdong pa/_/chos dpal ldan sogs mched lnga pos/_/thub bstan gser mdog can gyi grwar/_/
myur mgyogs bar chad med par grub/_/dge des mtshon nas smos pa kun/_/dus kyi dgra las 
rnam rgyal nas/_/ma rnams don du rdzogs sangs rgyas/_/chos kyi rgyal po de thob shog/sa skyong sras 
dang de yum bcas/_/pha rol 'tshe ba med pa dang /_/mnga' 'bangs mtsho bzhin gang ba dang /_/
dbu rmog gong nas gong btsan shog_/mdzes byed ces pa chu mo yos kyi lo'i cho 'phrul chen po'i 
yar ngo la dbu btsugs nas/_lha las babs pa'i dus khyad par can la grub pa'o//_//

@#/_/'og min stug po bkod pa'i zhing khams 
kyi rnam par nges pa dad pa'i rgya mtsho 
zhes bya ba bzhugs so/_/
@@#/_/na ma bud+d+ha bo d+hi sa twa b+h+ya/_sangs rgyas thams cad kyi longs spyod rdzogs pa'i sku 
rnam par snang mdzad gangs can mtsho'i zhing khams 'og min stug po bkod pa'i zhing gi nges pa 
rnam par bshad pa/_dad pa'i rgya mtsho zhes bya ba/_gang khyod chos kyi dbyings la rtag bzhugs 
nas/_/_sna tshogs gzugs sku'i bkod pa bgrangs yas kyis/_/phan dang bde ba'i sgo brgya 
'byed mdzad pa/_/rnam snang longs spyod rdzogs la phyag 'tshal lo/_/sangs rgyas kun gyi longs 
sku'i gnas nges pa/_/'og min gnas zhes tshig tu mang 'don yang /_/ji bzhin nges pa rnyed pa 
ma mthong nas/_/mdo dang rgyud sde'i lung bzhin 'dir nges bya//zhes mchod par brjod cing rtsom 
par dam bca' ba sngon du btang nas/_'di la don rnam pa gsum ste/
longs sku chen po'i zhing gi bkod pa dang tshad rnam par bzhag pa/_zhing der chos kyi skus 
longs sku mngon du byed pa'i tshul ji ltar yin pa/_de dag gi rnam gzhag zhib mor gtan la phab 
pa'o/_/
dang po la gsum ste/_phal po che'i lung la brten nas zhing 'di'i bkod pa ngos bzung /
phyag na rdo rje dbang bskur ba'i lung la brten nas de'i tshad rnam par bzhag pa/_de las 'phros 
pa'i don zhib mor bshad pa'o/_/dang po ni/_rnam par snang mdzad mngon par byang chub pa'i rgyud 
dang /_shin tu rgyas pa sangs rgyas phal po che'i lung las/_'og min stug po bkod pa'i mtshan 
gyi rnam grangs la/_gzhi dang snying po me tog gi rgyan gyis brgyan pa'i 'jig rten gyi khams rgya 

mtsho zhes gsungs so/_/de yang 'jig rten gyi khams de'i dbyibs ni/_kun nas gru bzhir 
'dug pa/_rnam par dag pa shin tu brtan pa/_rdo rje dang /_nor bu thams cad kyi 'khor yug 
gis bskor ba/_'jig rten gyi khams de'i khor yug chen po ni/_nor bu'i rigs rgya mtsho rdo rje 
ltar sra zhing 'khregs pa/_sna tshogs pa'i rgyan gyi dra bas kun nas bres pa/_tsan dan gyi spos 
ngad zhim po'i dri bsung ldan pa'o/_/de bzhin du de lta bu'i rin po che'i sa'i dkyil 'khor de la 
spos chu'i rgya mtsho sangs rgyas kyi zhing brjod du med pa'i rdul shin tu phra ba snyed yod do/_/'jig 
rten gyi khams de na bcom ldan 'das gangs chen mtsho rnam par snang mdzad 'di bzhugs shing*/
de'i mtshan bzang po sum cu rtsa gnyis dang /_dpe byad bzang po brgyad cu'i mtshon byed lta bur 
sangs rgyas de'i sku la 'jig rten gyi khams sangs rgyas so so'i zhing mi 'dra ba brgya rtsa bcu gnyis 
yod do/_/rnam snang de'i ba spu'i bu ga thams cad na sangs rgyas kyi zhing gis yongs su gang ngo /_/
spos chu'i rgya mtsho sangs rgyas kyi zhing brjod du med pa bcu'i rdul phra rab kyi grangs dang mnyam pa 
de dag la yang 'jig rten gyi khams kyi rgyud sangs rgyas kyi zhing brjod du med pa'i rdul shin tu phra 
ba snyed rab tu gnas te/_/'jig rten gyi khams kyi rgyud de dag re re zhing yang 'jig rten gyi 
khams 'byam klas pa sangs rgyas kyi zhing brjod du med pa'i rdul shin tu phra ba ji snyed kyi 'khor 
gyis bskor ba'o/_/'jig rten gyi khams kyi rgyud de dag kyang dbyibs dang rnam pa dang /_rnam 
par 'phrul ba dang /_byin gyis brlabs gzhan dang gzhan te/_de yang 'jig rten gyi khams la 
la ni spos chu'i rgya mtsho las byung ba'i pad+ma la rab tu gnas so/_/la la ni rin po che'i me tog 
dang /_mu tig gi phreng ba dang /_rin po che'i drwa ba dang /_byang chub sems pa'i nor bu cod pan 
dang /_sems can gyi lus sna tshogs pa'i khongs dang /_'jig rten gyi dbang po rnams kyi lus 
dang /_byang chub sems dpa' rnams kyi lus kyi khongs dang /_ba spu'i bu ga dang /_nam mkha' 
dang 'khor yug dang /_de bzhin gshegs pa'i sku la brten pa'o/_/dbyibs kyang la la ni ri 
rab kyi dbyibs lta bu dang /_chu klung lta bu dang /_rdo rje dang /_rgyal mtshan dang /_pad+ma lta bu'o/_/
'jig rten gyi khams de dag tu yang sangs rgyas gzhan dang gzhan skye zhing gshegs pa sha stag go_/

gzhan yang rnam par snang mdzad gangs chen mtsho de'i phyag gi mthil na/_rdul shin tu phra ba'i 
snying po zhes bya ba'i nang na/_phyag mthil gyi snying po zhes bya ba'i ming gis btags pa'i 'jig 
rten gyi khams rgya mtsho yod do/_/de na bcom ldan 'das ye shes gangs chen mtsho rnam par snang 
mdzad ces bya ba bzhugs so//de'i shar phyogs na 'jig rten gyi khams rgya mtsho bcu'i rdul shin 
tu phra ba snyed 'das pa na/_sangs rgyas kyi zhing 'jig rten khams thams cad kyi gnas kyi snying po 
zhes bya ba na/_sems can gyi don gangs can mtsho rnam par snang mdzad ces bya ba yod do/_/de 
lta bu'i khyad par gyi nges pa dang ldan pa'i 'jig rten gyi khams de la gzhi dang snying po me tog gis 
brgyan pa'i bkod pa zhes kyang bya/_'og min stug po bkod pa'i zhing khams zhes kyang bya'o/_/de lta 
bu'i stug po bkod pa de yang gang la brten pa'i gzhi ni/_pad+ma chen po spos kyi rgyal mtshan khyer 
ba'i 'od zer dang ze ba sna tshogs pa zhes bya ba zhig yin no/_/pad+ma de gang las byung zhing gang la 
brten pa'i gzhi ni/_spos chu'i rgya mtsho nor bu kun nas snang ba'i gzhis brgyan pa'i snying po zhes 
bya ba de yin no/_/de la sogs pa spos chu'i rgya mtsho'i sangs rgyas kyi zhing brjod du med pa'i rdul 
phra rab gnyis kyi grangs dang mnyam pa'i spos chu'i rgya mtsho mtha' yas pa de rnams gang la brten 
pa'i gzhi ni/_rlang gi dkyil 'khor ri rab kyi rdal shin tu phra ba snyed kyis spos chu'i rgya mtsho de 
dag yongs su bzung ba yin no/_/de la rlung gi dkyil 'khor thams cad kyi 'og ma ni gzhi kun 
nas ston pa zhes bya ste/_rin po che thams cad kyi 'od 'phro ba 'bar bas brgyan pa'i gzhi zhes 
bya ba dang*/_de'i steng na rin po che sna tshogs kyi rgyan 'byung ba zhes bya ba'i rlang gi dkyil 'khor 
dang /_de bzhin du rin po che'i mthu zhes bya ba dang /_'od 'phro mnyam par ston pa zhes bya ba 
dang /_rgyan kun nas rnam par bres pa zhes bya ba dang /_gzhi kun nas dri ma med cing yongs su 
dag pa zhes bya ba dang /_phyogs su sgra sgrogs shing kun du rgyu ba dang*/_rin chen thams cad 'dzin 
pa zhes bya ba la sogs pa nas/_thams cad kyi steng ma ni rlung gi dkyil 'khor gzi brjid bzang 
po dpal gyi snying po zhes bya ba de yin no/_/rlang gi dkyil 'khor de la gong du bshad ma thag pa 
ltar spos chu'i rgya mtsho mtha' yas pa so so ba dag brten pa las/_spos chu'i rgya mtsho dbus mar 

gyur pa/_de'i nang na nor bu'i rgyal po byang chub sems dpa' thams cad kyi lus rnam par dmigs 
pa'i gzugs brnyan gyi rgyal mtshan gyi pad+ma chen po gzhi spos dang nor bu'i rgyal po thams cad kyi 
rgyan gyis brgyan pa'i rgyan can zhes bya ba mngon par byung ste/_de la 'jig rten gyi khams kyi rgyud 
phyogs kun nas rin po che 'bar ba'i 'od rnam par snang ba zhes bya ba 'jig rten gyi khams 
sangs rgyas kyi zhing brjod du med pa'i rdul shin tu phra ba snyed kyi 'khor gyis bskor ba nyi shu rim 
can du rab tu gnas te/_de dag thams cad kyi 'og ma ni dpal 'byung ba'i 'od zer rnam par 
snang ba zhes bya ba'i 'jig rten gyi khams te sangs rgyas zhing rdul shin tu phra ba snyed kyi 'khor gyis 
bskor ba'o/_/de na de bzhin gshegs pa tshul rnam par dag cing dri ma med pa'i mar me zhes bya 
ba bzhugs so/_/de'i steng gi 'jig rten gyi khams gnyis pa spos sna tshogs kyi pad+ma'i dpal 
zhes bya ba na/_de bzhin gshegs pa seng ge 'od zer mchog gi 'od ces bya ba bzhugs so/_/
zhes pa nas/_bcu gsum pa 'jig rten gyi khams mi mjed 'di ni bcom ldan 'das rnam par 
snang mdzad gangs can mtsho 'di bzhugs so/_/zhes pa nas nyi shu pa 'jig rten gyi khams rin po 
che'i 'od 'phro 'khyil ba'i dpal yang dag par 'byung ba na/_de bzhin gshegs pa bsod nams 
kyi sprin gyis shin tu 'phags pa'i gzi brjid bzhugs so/_/de ltar bshad ma thag pa'i tshul 
gyis rlung gi dkyil 'khor gzi brjid bzang po'i dpal gyi snying po zhes bya ba de la brten pa'i 
spos chu'i rgya mtsho so so mtha' yas pa grangs kyi bgrang bar mi nus pa dag las dbus mar gyur 
pa la rin po che'i pad+ma grangs las 'das pa dag 'khod pa las de'i dbus ma gcig la 'jig 
rten gyi khams nyi shu yod pa ji lta ba de bzhin du/_spos chu'i rgya mtsho re re la yang pad+ma sangs rgyas 
kyi zhing rgya mtsho'i rdul phra rab kyi grangs dang mnyam pa yod cing /_pad+ma re re'i ze ba la sangs 
rgyas kyi zhing 'jig rten gyi khams nyi shu nyi shu yod do/_/zhes gsungs la/_zhing khams nyi shu tshan 
so so tha dad pa mang po de dgalas dbus mar gyur pa rnam snang gangs chen mtsho'i sku'i bkod pa 
gang na bzhugs pa de kho na stug po bkod pa'i zhing khams su bzhag la/_de las gzhan zhing 
khams kyi rnam grangs mi 'dra ba de thams cad sprul sku'i zhing khams su bshad la/_der ma zad 

bde ba can dang /_mngon par dga' ba dang /_pad+ma can dang la sogs pa yang stug po bkod 
pa'i zhing de'i rgya khyon gyi nang du tshud par 'chad dgos pa ni/_de nyid bsdus pa'i gleng gzhi las 
gsal lo/_/
gnyis pa stug po bkod pa'i 'jig rten gyi khams de'i tshad bshad pa ni/_phyag na rdo rje 
dbang bskur ba'i rgyud las 'di ltar gsungs te/_gling bzhi pa'i 'jig rten gyi khams bye ba 
phrag brgya dang /_ri'i rgyal po ri rab bye ba phrag brgya dang*/_rgya mtsho chen po bye ba phrag brgya dang*/
zla ba dang*/_nyi ma bye ba phrag brgya dag gang gi khongs su 'dus shing rjes su zhugs pa des stong 
gsum gyi stong chen po'i 'jig rten gyi khams so/_/stong gsum gyi stong chen po'i 'jig rten gyi 
khams bye ba phrag brgya gang gi khongs su 'dus shing rjes su zhugs pa de ni/_gzhi dang snying po me 
tog gis brgyan pa'i bkod pa dang ldan pa rab 'byams kyi mtshams sbyor ba gcig go_/de bye ba 
phrag brgya gang gis khongs su 'dus shing rjes su zhugs pa de ni gzhi dang me tog gi rgyan gyi 
bkod pa rab 'byams kyi 'jig rten gyi khams kyi rgyud dang po'o/_/de bye ba phrag brgya gang gi 
khongs su 'dus pa de ni gzhi dang me tog gis rgyan gyi bkod pa'i 'jig rten gyi khams kyi rgyud 
bar ma gcig go_/de bye ba phrag brgya gang gi khongs su 'dus shing rjes su zhugs pa de ni gzhi 
dang snying po me tog gi rgyan gyi bkod pa chen po'i 'jig rten gyi khams kyi bkod pa gcig ste/
de ni bcom ldan 'das rnam par snang mdzad des sngon byang chub sems dpa'i spyad pa spyod pa na 
yongs su sbyangs so/_/rigs kyi bu 'jig rten gyi khams de na de bzhin gshegs pa dgra bcom 
pa yang dag par rdzogs pa'i sangs rgyas gcig pu de nyid bcom ldan 'das rnam par snang mdzad 
de nyid yin no/_/zhes gsungs so/_/gsum pa 'phros pa'i don la/_gzhi dang snying po me tog 
gis brgyan pa'i 'jig rten gyi khams rgya mtsho de la cha shas su phye na 'og min kho na yin pa dang*/
de las gzhan pa gnyis so/_/dang po ni bshad zan la/_gnyis pa ni stug po bkod pa'i nang gi 
spos chu'i rgya mtsho so so la gnas pa rnams dang*/_rnam snang de nyid kyi sku dang phyag mthil gyi rdul 
la gnas pa rnams dang /_stug po bkod pa'i phyi rol gyi spos chu'i rgya mtsho so so la gnas pa 

rnams so/_/bod du byon pa'i sngon gyi slob dpon phal che ba dag/rnam snang gangs chen mtsho'i phyag 
mthil gyi nor bu la 'jig rten gyi khams nyi shu rtsa lnga gnas pa'i bcu gsum pa 'jig rten gyi 
khams 'di yin no zhes zer ba yang gong du drangs pa'i lung gi don rnams kyis khegs shing /
rin po che bu ston pas gzhi dang snying po me tog gis brgyan pa'i 'jig rten gyi khams de rnam snang 
gi zhing khams yin pa dang /_de yang rnam snang gang chen mtsho'i phyag gi mthil gyi rdul phran gcig 
la gnas so/_/zhes gsungs pa yang mi 'thad par go nus shing sangs rgyas de'i zhing khams 
sangs rgyas de nyid phyag mthil gyi rdul phran la gnas par 'chad pa ni yi ge ma dag par go sla ba 
yin no/_/de nas gal che ba'i don 'di ltar shes par bya ste/_gzhi dang snying po me tog gis 
'jig rten gyi khams rgya mtsho zhes bya ba de dang /_gzhi dang snying po me tog gis brgyan 
pa'i 'jig rten gyi bkod pa gcig ces bya ba de'i khyad par dbye bar bya'o/_/de yang dang po ni 
gong du bshad ma thag pa'i rlang gi dkyil 'khor gyis yongs su bzung ba'i spros chu'i rgya mtsho so so 
la 'khod pa'i 'jig rten gyi khams kyi bkod pa chen po de nyid la bya la/_gnyis pa ni/_de la 
gnas pa'i 'jig rten gyi khams nyi shu nyi shu pa tshan pa mi 'dra ba de dag so so'i nang tshan du gyur 
ba'i 'jig rten gyi khams kyi bkod pa re re'i tshad do/_/de'i nang nas kyang 'og min ni spos chu'i 
rgya mtsho dbus ma nor bu rin po che la gnas pa'i 'jig rten gyi khams nyi shu pa gcig gi nang 
tshan du gyur pa'i bcu gsum pa/_bcom ldan 'das gangs chen mtsho gang na bzhugs pa de nyid 
do/_/de yang 'jig rten gyi khams gzhi dang snying po me tog gis brgyan pa'i rgya mtsho chen po de 
longs spyod rdzogs pa'i sku gcig gi zhing khams dang /_zhing khams de la yang sngon dang thog ma'i 
mtha' med cing longs sku chen po de'i yang thog ma bzung ba dang brjod par mi nus te/_longs 
sku de'i snga rol du sangs rgyas pa'i longs spyod rdzogs pa'i sku zhig dang de'i zhing khams kyi bkod 
pa 'di lta bu'o zhes 'chad dgos pa las/_de 'dra'i bshad pa bka' dang bstan bcos dag 
las rnyed par dka' ba'i phyir ro/_/yang longs sku de'i zhing khams na sangs rgyas kyi zhing khams 
ji snyed yod pa de dag gi zhing gi bdag por gyur pa'i sangs rgyas de thams cad kyang /_longs 

spyod rdzogs pa'i sku chen po de nyid kyi rnam rol du gyur pa'i longs sku chung ba'am/_sprul pa'i sku 
gang rung las ma 'das te/_dper na 'dzam bu'i gling 'dir mdzad pa bcu gnyis kyi tshul ston 
pa'i shAkya'i rgyal po de dang*/_de nyid ri rab kyi rtse mor rdo rje dbyings kyi dkyil 'khor gyi rigs 
kyi bdag por bzhugs pa'i rnam par snang mdzad de gnyis ka yang /_'og min stug po kho na las 
gzhan du mi g.yo ba'i rnam snang chen po de'i rnam rol tu 'chad dgos pa bzhin no/_/de ltar na/
sngon byon zin pa'i sangs rgyas thams cad kyi longs spyod rdzogs pa'i sku chen po ni gcig kho na 
yin pa dang /_de'i gnas 'og min stug po bkod pa'i rnam par bzhag pa yang gcig pu de kho na 
yin par grub la/_de ltar grub pa na ma 'ongs pa na sangs rgya bar 'gyur ba'i longs spyod rdzogs 
pa'i sku ji snyed pa yang rten de nyid dang /_gnas de nyid kyi nges pas longs sku chen po mngon du 
byas par grub bo/_/de las gzhan du sems can re re sangs rgyas pa'i 'og min gyi bkod pa
sngar bshad pa de 'dra re re gsar du bskrun dgos na ni/_shes byed kyi lung rigs rnyed par 
dka' la/_khyad par de dang de dag ma tshang ba'i stug po bkod pa'i rnam par bzhag pa ni/_mdo 
rgyud bstan bcos nas bshad pa med do zhes gong ma'i gong mar gyur pa dag mthun par gsung 
ngo /_/de las gzhan du na rnam snang chen po shAkya thub pa'i longs skur bzhag dka' ba yin te/
ston pa 'dis dang por byang chub kyi mchog tu sems bskyed pa sogs slob pa lam gyi mdzad pa 
rnams rnam snang chen po de'i zhing gi nang du tshud pa'i 'jig rten gyi khams dag tu mdzad pa yin 
gyi/_gzhi dang snying po me tog gis brgyan pa'i 'jig rten gyi khams las 'jig rten gzhan du 
mdzad par bshad dka' ba'i phyir dang /_ston pas slob lam gyi mdzad pa rnams mdzad pa'i dus 
der rnam snang chen po des gzhi dang snying po me tog gis brgyan pa'i zhing de ma bzung na ni ha cang 
thal ba'i phyir ro/_/de ltar gzhi dang snying po me tog gis brgyan pa'i 'jig rten gyi khams 'di 
na sangs rgyas thams cad kyi longs spyod rdzogs pa'i sku ni gcig pu de kho nar nges so/_/de'i 
phyir rab 'byams rgya mtsho'i zhing khams kyi nang du tshud pa'i sprul sku'i zhing khams so so ba rnams 
chags 'jig byed kyang /_stug po bkod pa nyid dang de'i rten du gyur pa'i spos chu'i rgya mtsho gang 

na 'khod pa'i 'jig rten gyi khams gzhi dang snying po me tog gis brgyan pa de ni 'jig pa'i 
skabs yod pa ma yin te/_ji skad du/_rdo rje rtse mo las/_'og min stug po bkod pa nyams 
dga' ni/_/stug po'i zhing khams 'jig med pa/_/de na sangs rgyas rnams kyi chos/_/rdzogs 
par longs spyod tshul 'di 'byung /_/zhes gsungs so/_/mdor bsdu na/_stug po bkod par 
sangs rgyas gsar pa res longs sku mngon du byas pa'i tshe longs sku snga ma de gzhan du gshegs 
nas de'i rgyal tshab kyi rnam pa lta bur bzhugs pa yang ma yin/_stug po bkod pa'i zhing de'i 
bdag por gyur pa'i longs sku chen po'i cha lugs so so tha dad du 'dzin pa du ma mgo dpon tha 
dad kyi tshul du bzhugs pa yang ma yin/_sangs rgyas re res 'og min re re gsar du bskrun pa 
yang ma yin te/_dper na bskal pa bzang po'i sangs rgyas stong sprul skur sangs rgyas pa'i 
gnas rdo rje'i gdan bzhin no/_/de'i phyir rnam snang gangs chen mtsho lta bu gzugs sku gcig gi 
rten la ye shes kyi skur rab 'byams rgya mtsho du ma ngo bo dbyer med pa'i tshul gyis bzhugs su mi 
rung bar smra na/_sngags gzhung rgya mtsho lta bu lta ci smos/_mdo sde'i gzhung lugs du ma dag dang 
'gal ba'i tshul 'og nas 'byung ngo /_/
gnyis pa rgyun mtha' la gnas pa'i sems dpas gnas 'og min du longs sku mngon du 
mdzad pa'i tshul la gnyis te/_slob dpon kun dga' snying po'i bzhed pa dang /_shAkya bshes 
gnyen gyi bzhed pa dang /_nges pa'i don ngos bzung ba'o/_/dang po ni/_de nyid bsdus pa las/
byang chub sems dpa' sems dpa' chen po don thams cad grub pa zhes bya ba 'og min du byang 
chub kyi snying po la bzhugs te/_longs spyod rdzogs pa'i sku mngon du mdzad pa zhig yod par 
bshad pa de/_zas gtsang gi sras don grub ni ma yin te/_sngon bskal pa rdzogs ldan gyi dus su 
sa bcu pa'i byang chub sems dpa' don grub zhes bya ba 'og min du byon nas stug po bkod pa'i 
zhing khams chos kyi me long gi mdzod chen po ka ba sa ya phrag phyed dang bcu gsum yod pa'i khang 
ba'i dbus pad+ma'i sdong bu la brdzus te skyes pa la/_phyogs bcu'i sangs rgyas thams cad kyis 
dbang bskur zhing gdams ngag bstan pa'i don bsgom pa nyid kyi sangs rgya bar dgongs nas mi 

g.yo ba'i ting nge 'dzin la snyoms par zhugs pa las des 'bras bu mngon du bya bar ma nus pa na 
yang phyogs bcu'i sangs rgyas thams cad kyis sprul zhing mngon par byang chub pa lnga'i rim gyis 
bsgoms pas rnam par snang mdzad kyi sku ru sangs rgyas par gyur pa la rin po che'i cod pan gyis 
dbang bskur nas ri rab kyi rtse mor mi bskyod pa la sogs pa bzhi dang lhan cig tu byon nas rdo 
rje dbyings kyi dkyil 'khor chen po sprul pa la sogs pa rnal 'byor rgyud kyi gzhung dum bu bzhi'i 
dkyil 'khor rnams rdo rje sems dpa' 'khor los bsgyur ba bzhir sprul nas/_de dag gis 
sprul bshad byas nas 'dod khams kyi lha rnams dbang bskur zhing /_slar bsdus te 'og min du 
longs sku'i thugs kar thim mo/_/de nas bskal ba gsum ldan dang gnyis ldan gyi dus su chos 
gsungs par bzhi pa rtsod dus kyi thog mar rnam par snang mdzad kyi thugs ga nas rdo 
dpa' bye ba phrag brgya sprul te dga' ldan gyi gnas su lha'i bu dam pa tog dkar por sprul nas/
ma pham pa rgyal tshab tu dbang bskur zhing /_de nas 'dzam bu'i gling bye ba phrag brgyar rgyal po zas 
gtsang ma dang lha mo sgyu 'phrul ma'i sras su skye ba len pa sogs mdzad pa bcu gnyis kyi tshul gyis 
sangs rgya ba'i tshul ston par bzhed do//_//
gnyis pa shAkya bshes gnyen gyi lugs la gnyis te/_de nyid bsdus pa'i rgyud dang mthun 
par 'chad pa dang /_gsang ba 'dus pa'i lugs dang mthun par 'chad pa'o/_/dang po ni/_kun 
snying gi bzhed pa de theg pa thun mong gi lugs dang mthun kyang /_rnal 'byor rgyud kyi lugs ma 
yin te/_byang chub sems dpa'i don thams cad grub zhes bya ba zas gtsang gi sras ma yin pa 
zhig der sangs rgyas pa dang /_de nas dam pa tog dkar du skye bar bshad pa'i khungs med pa 
dang*/_rdzogs ldan gyi tshe gsang sngags kyi gdul bya med pa dang /_ri rab kyi rtse mor sprul bshad 
byas pa'i tshe/_zas gtsang gi sras su 'khrungs pa ma zin na shAkya thub pa dang*/_shAkya seng ge la 
sogs par 'gal ba las/_de ltar yang 'dod nus pa ma yin te/_de nyid bsdus pa las/
bcom ldan 'das/_shAkya thub pa de bzhin gshegs pa thams cad mnyam pa nyid du rtogs pa'i 
phyir zhes pa dang /_dum bu gsum pa las/_byang chub sems dpa' spyan ras gzigs kyi dbang 

pos de bzhin gshegs pa thams cad kyis gsol ba gdab pa'i tshig thos nas/_bcom ldan 
'das shAkya thub pa la ga la ba der mngon du phyogs nas zhes dang /_rgyud phyi ma'i mtshan brgya 
las/_shAkya seng ge shAkya che/_/shAkya shAkya thub pa che/_/zhes bshad la/_'dzam bu'i gling du ma 
byon par shAkya'i ming 'ong don med pa'i phyir/_gzhan yang ri rab kyi rtse mo nas 'og min du slar 
log pa min te/_sprul bshad kyi rjes la 'dzam bu'i gling du byon nas dka' thub kyi lus la 
zhugs shing /_byang chub kyi shing drung du byon par gsungs pa'i phyir ro/_/des na zas gtsang gi 
sras po don grub tu 'khrungs nas chu bo ne rany+dzana'i drung du dka' ba spyod pa'i tshul ston pa'i dus 
der rnam smin gyi lus der bzhag/ye shes kyi lus 'og min du phyin nas mngon par byang chub pa 
lngas sangs rgyas te/ri rab kyi rtse mor rnal 'byor gyi rgyud gsungs nas slar yang rnam smin gyi 
lus la zhugs te/_byang chub kyi shing drung du sangs rgya ba'i tshul ston par bzhed do/_/gnyis pa 
ni/_gsang ba 'dus pa'i rim pa lnga par rgya cher rol pa'i mdo drangs nas longs sku mngon du 
byed pa'i tshul bshad pa de yang /_slob dpon shAkya bshes gnyen gyi bzhed pa gong du bshad ma 
thag pa de dang mthun pa yin te/_lugs 'di la chu bo ne rany+dza na'i drung du dka' thub kyi lus la 
zhugs pa'i tshe phyogs bcu'i sangs rgyas kyis bskul te/_'od gsal mngon du mdzad de/_'og 
min du gshegs nas longs spyod rdzogs pa'i skur bzhengs nas slar yang rnam smin gyi lus la 
zhugs te/_'dzam gling bye ba phrag brgyar sprul pa'i skur sangs rgya bar bzhed pas so/_/'o na der 
de'i mdo drangs pa de gang /_mdo de'i don ci zhe na/_dang po ni/_shAkya thub pa de bzhin 
gshegs/_/mngon par byang chub 'di bzhed nas/_/stong pa chen po sangs rgyas nyid/_/thob 
par bya zhes mngon par dgongs/_/ne rany+dza na'i chu 'gram du/_/mi g.yo'i ting 'dzin la bzhugs 
pa/_/de tshe rgyal ba mkha' rdo rje/_/til gyi gang bu bzhin du bzhugs/_/rgyal ba'i sras la se gol 
dang /_/de la dbyangs gcig gis gsungs pa/_/bsam gtan 'di ni rnam dag min/_/'dis 
ni mthar thug mi thob ste/_/nam mkha'i ngos ltar phyogs gyur ba/_/'od gsal ba ni de dmigs 
shig_/'od gsal ba yi gnas thob nas/_/rab dga'i gzugs su skye bar 'gyur/_/de tshe 

rab dga' rdo rje'i sku/_/kun gyi dbang phyug thob par 'gyur/_/'di ltar sgra de gsan pa dang /_/
de nas ting 'dzin mi g.yo btang*/_/'di ltar nam phyed dus su ni/_/rgyal ba'i sras kyis de nyid 
dmigs/_/sku ni drang po nyid min zhing /_/mi drang ba ni ma yin te/_/dbugs gtong ba dang rngub 
pa dang /_/gsung ba ma yin mi gsung min/_/spyan bzang btsum pa ma yin zhing /_/spyan phye ba yang 
ma yin pas/_/thams cad stong pa rmad po che/_/dad cing gsal ba'i ye shes che/_/bla ma nyid kyi 
drin gyis ni/_/de ni de nas gsal mthong 'gyur/_/'das pa dang ni ma 'ongs pa/_/da ltar byung 
ba'i srid pa gsum/_/skad cig de la ma lus mthong /_/'od gsal pa ni yang dag 'chang /_/rdo 
rje lta bu'i rang bzhin gyis/_/skya rengs 'char ba'i dus su ni/_/chu zla dang ni smig sgyu sogs/_/sgyu 
ma'i yon tan rnams kyis brgyan/_/byang chub snying por bzhugs nas ni/_/des ni bdud rnams 
bcom par mdzad/_/zhes pa'o/_/gnyis pa mdo de'i don la/_sgra ji bzhin pa dang*/_rim lnga'i 
dgongs pa'o/_/dang po ni/_dka' ba spyod pa'i dus der 'jig rten pa'i bsam gtan bzhi pa'i 
snyoms 'jug la snyoms par zhugs pa de yang dag pa ma yin pas/_zag pa med pa'i lam gyis 
nyon mongs pa'i sa bon drungs 'byin par byed dgos pa'i don no/_/gnyis pa ni/_mi g.yo ba'i 
ting nge 'dzin zhes bya ba dbugs 'byung rngub bkag pa tsam gyi ting nge 'dzin de btang nas thams 
cad stong pa 'od gsal gyi ting nge 'dzin de dka' thub kyi gnas de nyid du bsgom par byas nas/
de'i 'og tu rab dga'i gzugs dang rdo rje'i sku zhes bya ba zung du 'jug pa longs spyod rdzogs 
pa'i sku de mngon du byos shig par bskul zhing /_bskul ba ltar de mngon du mdzad nas slar yang 
dka' thub kyi lus la zhugs pa'i don to/_/de yang 'od gsal la slob pa'i lam gyi dang mi slob 
pa'i chos kyi sku gnyis las phar phyin theg pa ltar na/_gnyis pa de 'bras bu'i mthar thug tu 
khas len kyang /_lugs 'dir ni 'od gsal chos kyi sku de la tshor ba btang snyoms kyis byang 
chub pa yin pas/_'bras bu'i mthar thug ma yin la/_zung du 'jug pa'i sku ni tshor ba bde chen 
gyis byang chub pa'i sku yin pas 'bras bu'i mthar thug yin la/_de mngon du byed pa la dbang 
bzhi bskur zhing /_lam bzhi bsgoms pas zung 'jug longs spyod rdzogs pa'i sku mngon du byas 

pa ni/_'bras bu'i mthar thug yin la de mngon du byed pa'i gnas kyang 'og min kho nar nges 
pa'o/_/de skad du yang /_rim lnga las/_sgyu ma lta bu'i ting 'dzin ni/_/yang dag mthas ni rnam 
par sbyangs/_/yang dag mtha' las langs nas ni/_/gnyis med ye shes thob par 'gyur/_/zung 
'jug ting 'dzin la gnas nas/_/slar zhing gang la'ang mi slob bo/_/rdo rje 'dzin pa che de yang /_/
rnam pa kun gyi mchog ldan pa'i/_/thams cad mkhyen pa de nas 'gyur/_/zhes gsungs so/_/de 
yang phar phyin theg pa ltar na chos kyi sku mthar thug mngon du mdzad pa'i gnas ni 'og min kho 
nar nges la/_gsang ba 'dus pa ltar na/_'dzam bu'i gling du sgyu lus la 'od gsal mthar thug 
mngon du byas pa zhig gis kyang yan lag bdun ldan gyi longs sku mngon du byed pa'i gnas ni 
'og min kho nar nges so/_/lo tsA ba chen po rin chen bzang po ni/_dang po sems bskyed pa nas 
sa bdun pa'i bar du kun rdzob kyi bden pa rdzogs par mdzad/_sa brgyad pa nas bcu pa'i bar 
du don dam pa'i bden pa lhun gyis grub ste/_bcu gcig pa kun tu bzang po'i sa la bzhugs pa 
de'i tshe/_dga' ldan nas 'dzam bu'i gling du babs te dka' thub kyi lus mi yul du bzhag nas/
yid kyi lus 'og min du gshegs te mngon par byang chub pa lngas sngags kyi sangs rgyas mngon du 
byas nas ri rab kyi rtse mo la sogs par de nyid bsdus pa la sogs pa'i rgyud rnams gsungs 
shing /_slar rdo rje'i gdan du sprul pa'i skur sangs rgyas nas theg pa gsum gyi chos kyi 'khor lo 
bskor bar bzhed do/_/
gsum pa nges pa'i don ngos bzung ba ni/_de ltar 'chad pa de thams cad kyang spyir gsang 
sngags kyi rgyud sde las sngon byung ston pa'i rnam thar dang*/_rjes 'jug gdul bya lam la 'jug 
pa'i rim pa gnyis cha mthun du sbyar nas gsungs pa shin tu mang ba las/_rjes 'jug lam la 
slob pa gtso che ba'i dbang du byas nas gsungs pa yin gyi/_nges pa'i don du na gzhon nu don 
grub zas gtsang gi sras su 'khrungs pa'i 'og rol tu sangs rgyas pa ni ma yin te/_yab sras 
mjal ba'i mdo las/_ston pa 'di bskal pa gang ga'i klung gi bye ma snyed 'das pa'i gong rol 
du/_de bzhin gshegs pa dbang po'i me tog ces bya bar sangs rgyas zin par bshad pa dang /

mdo sde pad+ma dkar po las/_rigs kyi bu dag nga ni bskal pa bye ba khrag khrig brgya stong phrag mang 
po nas bla na med pa yang dag par rdzogs pa'i byang chub tu mngon par sangs rgyas so/_/rigs 
kyi bu dag 'jig rten gyi khams grangs med pa khrag khrig brgya stong lnga bcu'i sa'i khams rdul phra 
rab dag la rdul phra rab gcig mi la la zhig gis khyer te/_shar phyogs logs su 'jig rten gyi 
khams grangs snga ma de snyed 'das nas rdul de bzhag la mi des rnam grangs 'dis 'jig rten gyi 
khams de dag gi sa'i khams rnams zad par byas nas/_rdul de dag thams cad rnam grangs 'di 
dang /bzhag pa'i tshul 'dis shar phyogs su bzhag na rigs kyi bu dag 'jig rten gyi khams de 
dag grangs kyis bgrang bar nus sam/_gsol pa/_de ni bgrang ba'am brtag par yang mi nus 
te/_phyir mi ldog pa'i byang chub sems dpa' rnams kyi bsam pa'i spyod yul las kyang 'das so/_/
bka' stsal pa/_mi des rdul phra rab de dag bzhag pa dang /_gang dag mdun du ma bzhag pa'i 
'jig rten gyi khams bye ba khrag khrig brgya stong phrag lnga bcu po de dag thams cad na rdul phra rab 
kyi rdul yod pa de dag ni nga mngon par sangs rgyas pa'i bskal pa bye ba phrag brgya stong phrag ji 
snyed pa de snyed na med do/_/rigs kyi bu dag/ngas gang tshun chad nas 'jig rten gyi khams mi mjed 
'di dang /_'jig rten gyi khams gzhan bye ba khrag khrig brgya stong dag tu sems can rnams la 
chos ston pa de'i bar du/_ngas mar me mdzad la sogs pa gang dag yongs su brjod pa'i de 
bzhin gshegs pa de dag sems can rnams yongs su mya ngan las 'da' bar bya ba'i phyir/
ngas thabs la mkhas pa'i chos bstan pa de dag sprul to zhes gsungs pa dang /_dpa' bar 'gro 
ba'i mdo las kyang /_'jig rten gyi khams sgron ma gcig pa zhes bya ba na/_de bzhin gshegs 
pa rnam par 'phrul ba'i rgyal po zhes bya ba bzhugs pa de dang /_'jig rten gyi khams rnam par 
bsdud pa zhes bya ba na de bzhin gshegs pa rnam par snang mdzad 'od zer gyi rgyal po zhes bya ba 
de nyid nga yin la/_ngas zhing de dag yongs su sbyangs so zhes dang /_dkon mchog 'byung gnas 
kyi mdo las 'di nas phyogs phyogs su sangs rgyas kyi zhing de dang de zhes bya ba rang nyid sangs 
rgyas kyi mtshan gyi rnam grangs de dang de zhes bya bar gyur to/_/zhes dang /_phal po che'i mdo las 

kyang de ltar gsungs la/_ji skad du gsungs pa de thams cad kyang gzhi dang snying po me tog gis 
brgyan pa'i 'jig rten gyi khams rgya mtsho de'i nang du tshud pa'i sangs rgyas kyi zhing gi cha shas dag 
yin gyi/_der ma tshud pa'i sangs rgyas kyi zhing gi rnam par bzhag pa mdo sde las gsungs pa med 
do/_/don de dag thugs la nye bar bzhag nas/_slob dpon zla ba grags pas kyang /_bde bar 
gshegs pa ma lus phyogs shing sangs rgyas yul dag na/_/phra rab rdul gyi rdul rnams bdog 
par gyur pa ji snyed pa/_/byang chub mchog rab dam pa gshegs pa'i bskal pa de snyed de/_/'on 
kyang khyod kyi gsang ba 'di ni bsnyad bgyi ma lags so/_/zhes gsungs pa yin no/_/de ltar 
bshad pa na/_mdo sde sna tshogs pa dag las 'byung ba'i sangs rgyas kyi zhing gi rnam grangs mi 'dra 
ba dag na yang dag par rdzogs pa'i sangs rgyas kyi mtshan gyi rnam grangs ji snyed 'dzin pa de 
thams cad ston pa shAkya thub pa 'di nyid kyi rnam 'phrul du bshad la/_de'i dgongs pa yang /
'og min chen po na bzhugs pa'i longs sku chen po de nyid kyi sprul pa'i sku yin pa la dgongs 
nas gsungs pa yin no/_/de yang ston pa 'di dang por sems bskyed pa nas sa bcu ba'i bar 
gyi rnam gzhag ji snyed mdo sde las gsungs pa de thams cad rang rgyud pa ma yin gyi rnam snang chen 
por sangs rgyas zin pa'i 'og rol du de dang de'i tshul bstan pa'o zhes pa ni ston pa 'di'i dbang 
du byas pa'i nges pa yin la/_ma 'ongs pa na sangs rgya bar 'gyur ba'i chos kyi sku ji snyed pa yang 
rnam snang de nyid kyis mngon du mdzad nas sprul pas zhing sna tshogs su don mdzad pa'o zhes bya ba 
'di yin no/_/
gsum pa de dag gi rnam gzhag zhib mor gtan la phab pa la gsum ste/_bshad ma thag 
pa'i zhing khams de 'og min stug po bkod pa ma yin par 'dod pa'i log par rtog pa bsal ba/
sangs rgyas thams cad kyi longs sku dang 'og min chen po gcig kho na ma yin par 'dod pa'i 
log par rtog pa bsal ba/_longs sku chen po des theg pa chen po'i chos ji ltar gsungs pa'i 
tshul mdo tsam zhig brjod nas zhar la gzhan dag gi log par rtog pa du ma zhig bsal ba'o/
dngos dang /_'og min gyi ngos 'dzin gzhan du 'dod pa mi 'thad pa'o/_/dang po ni/_rje btsun 

sa skya pa'i gsung gis gzhi dang snying po me tog gis rgyan gyis brgyan pa'i 'jig rten gyi khams kyi 
bkod pa de/_'og min stug po bkod pa'i ngos 'dzin du bzhed pa la/_slob dpon gzhan dag 
na re/_de ni 'thad pa ma yin te/_zhing khams de shAkya thub pa min pa'i sangs rgyas gzhan zhig 
gi longs sku'i zhing khams su mdo las bshad pa'i phyir zhes gsungs pa de ni rnam par ma 
brtags pa yin te/_rnam par snang mdzad mngon par byang chub pa'i rgyud las gzhi dang snying po me 
tog gi rgyan gyis brgyan pa'i 'jig rten gyi khams 'di nga'i smon lam gyis yongs su bzung ngo 
zhes zhing de nyid rnam snang sangs rgyas pa'i zhing du gsungs la/_der nga zhes bshad pa de shAkya 
thub pa'i longs sku la mi 'chad na/_rnam snang mngon byang gi rgyud gsung ba po'i rnam snang de shAkya 
thub pa ma yin pa sangs rgyas gzhan zhig gi longs skur khyed kyis khas len dgos par thal ba'i 
phyir dang /_phyag na rdo rje dbang bskur ba'i rgyud las/_byang chub sems dpa' chen po gang la la 
dag gzhi dang snying po me tog gi rgyan gyis brgyan pa'i bkod pa dang ldan pa'i 'jig rten gyi 
khams rab 'byams su nges par ston pa 'di na byang chub tu sems bskyed pa dang*/_spyod pa la 
nan tan byed pa dang /_bsgrub pa dang /_byang chub mngon par rdzogs par sangs rgyas pa dang*/
chos kyi 'khor lo bskor ba dang /_yongs su mya ngan las 'da' ba chen po ston pa de thams cad 
bcom ldan 'das rnam par snang mdzad kyis byin gyis brlabs kyis so/_/mdor na sems can 
gang la dge ba mngon par 'du bya ba de dang de thams cad kyang bcom ldan 'das rnam par snang 
mdzad kyis sngon byang chub sems dpa'i spyad pa spyod pa na bsdu ba'i dngos po bzhis bsdus pa sha 
stag ste zhes rnam par snang mdzad de nyid gzhi dang snying po me tog gis brgyan pa'i zhing 'di'i snod 
bcud kyi zhing sbyong ba po dang /_zhing 'dir mdzad pa bcu gnyis kyi tshul ston pa'i sangs rgyas de 
thams cad rnam snang de'i sprul par bshad la/_khyed ltar na shAkya thub pa ma yin pa'i sangs rgyas 
gzhan zhig gis zhing 'di sbyangs par thal ba dang /_shAkya thub pa la sogs pa zhing 'di'i sprul sku 
rnams rang rang gi longs sku ma yin pa'i longs sku de'i sprul skur thal ba dang /_yang na stong 
gsum mi mjed kyi zhing 'di gzhi dang snying po me tog gi rgyan gyis brgyan pa'i 'jig rten gyi 

khams de'i nang du ma tshud par thal bas so/_/gnyis pa la/_snga rabs pa kha cig/gnas gtsang 
ma'i 'og min gyi steng na lha'i bu dbang phyug chen po'i gnas 'og min zhes bya ba zhig bshad pa de 
longs sku'i gnas 'og min stug po bkod pa'o zhes zer ba de ni yang dag pa ma yin te/_stong 
gsum re re la yang de 'dra'i 'og min re re yod pas/_'og min thug med du thal bar 'gyur 
ba dang /_de la 'dod mi nus pa'i shes byed kyang /_'jig rten gyi khams nyi shu gong nas gong du 
brtsegs pa de'i tshe 'jig rten gyi khams re re na 'og min stug po bkod pa yang grangs las 
'das par yod par 'gyur te/_de re re na stong gsum grangs las 'das pa yod pa'i phyir/
yang gsang sngags pa dag/rang nyid gang du sangs rgyas pa'i gnas de 'og min yin pas/_'og 
min mtha' gcig tu ma nges so zhes zer ro/_/de mi 'thad pa la gnyis te/gsang sngags pa 
zhig tshe gcig la gang du sangs rgyas pa'i gnas de 'og min yin pa la dpyad/_gnas kyi 'og 
min mtha' gcig tu ma nges pa mi 'thad pa'o/_/dang po ni/_de 'dra de nges don gyi 'og min du 
'dod pa la 'gal ba med de/_nges don gyi yul nyi shu rtsa bzhi rang gi lus la tshang ba bzhin no/_/
de dag gnas kyi 'og min du 'dod na mi 'thad de/_de'i mtshan nyid gang yang ma tshang ba'i phyir 
dang /_de nyid bsdus pa la sogs pa'i rgyud las 'og min dang 'dzam bu'i gling gi rnam gzhag so 
so tha dad pa gsungs pa dang 'gal ba'i phyir ro/_/de'i phyir rgyud sde gong ma gnyis ltar na 'dzam 
bu'i gling gi rnal 'byor pa tshe gcig la sangs rgyas pa de'i tshe/_gzhi lus kyi rten la chos kyi sku 
mthar thug mngon du byas pa dang /_ma byas par 'dod pa'i lugs gnyis las gang ltar yang 
longs spyod rdzogs pa'i sku ni 'og min gyi gnas kho nar mngon du mdzad dgos pa yin te/_rnal 
'byor rgyud ltar na gnas der mngon par byang chub pa rnam pa lngas sangs rgyas dgos pa'i phyir 
dang /_rnal 'byor bla ma ltar na gnas de kho nar yan lag bdun ldan gyi longs sku mngon du 
mdzad dgos pa'i phyir/_de skad du yang /_slob dpon ngag gi dbang phyug grags pas/_longs 
spyod rdzogs dang kha sbyor bde chen rang bzhin med/_/snying rjes yongs gang rgyun mi chad pa 'gog 
pa med/_/yan lag bdun po nyid dang ldan pa'i bsgrub bya 'dir/_/bdag 'dod tshad mas 

yongs goms blo can gyis kyang bsngags/_/zhes gsungs pa la/_de'i yan lag drug pa kha sbyor 
rgyun mi chad pa ni nges pa lnga dang ldan pa'i longs sku kho na la 'chad dgos pa'i phyir ro//de lta ma 
yin par 'dzam bu'i gling nyid du yan lag bdun ldan gyi longs sku mngon du byed nus na/_'od 
gsal las mi slob pa'i zung 'jug tu ldang dgos pa la shes byed ci yang med do//de yang 
'dzam gling gi lus rten la sangs rgyas pa'i dus kyi sku lus kyi sku de sangs rgyas kyi sku mtshan nyid 
pa yin kyang /_spyir zung 'jug gi sku dang*/_khyad par yan lag bdun ldan gyi longs spyod 
rdzogs pa'i sku ni ma yin gyi sprul pa'i skur bzhag dgos pa yin no/_/gnyis pa ni/_gnas 'og 
min stug po bkod pa zhes bya ba de mtha' gcig tu ma nges na longs spyod rdzogs pa'i sku gnas 
'og min kho nar bzhugs pa dang /_'khor nges pa byang sems 'phags pa kho nas bskor ba dang*/
so so skye bo dang nyan rang sogs la dngos su mi snang ba'i rnam gzhag thams cad 'khrugs pa
'gyur zhing /_las nyon gyi dbang gis grub pa'i 'jig rten gyi khams dang 'og min stug po 
bkod pa'i gzhi mthun khas len dgos pa sogs rigs pa dang 'gal ba du ma 'byung bar ma 
zad gong du drangs pa'i rgyud kyi lung rnams dang 'gal lo/_/
gnyis pa 'og min dang longs sku gcig kho nar mi 'dod pa'i log rtog bsal ba ni/
bod snga rabs dang phyi rabs kyi mkhas pa phal che ba dag mthun par/_bskal pa bzang po'i 
sangs rgyas stong lta bu slob pa lam gyi gnas skabs kyi shes rgyud mi gcig pa so so ba dag gis 
thob pa'i sangs rgyas rnams kyi longs spyod rdzogs pa'i sku ni so so tha dad pa kho nar nges so zhes 
zer la/_de'i gnas 'og min la ni gcig dang tha dad kyi dpyad pa byas pa mi snang zhing /
gcig yin pa gzhir byas nas mchod par byed do/_/'di mi 'thad pa la gnyis te/_'og min 
gcig tu longs sku mang po'i rnam bzhag mi 'thad pa dang /_rten dang brten pa gnyis ka mang por 
khas len pa mi 'thad pa'o/_/dang po ni/_de ltar 'chad pa'i lung med pa dang /_'og min stug 
po bkod pa'i zhing khams gcig pu de longs sku rjas tha dad pa mang po'i zhing khams su 'dod na/
stong gsum mi mjed kyi zhing lta bu zhing khams gcig kyang sprul sku mi 'dra ba mang po'i bstan pa 

cig char du gnas pa'i zhing khams su ha cang thal bar 'gyur ro/_/gnyis pa ni/_sems can 
gcig gsar du sangs rgyas pa'i tshe 'og min gsar pa gcig 'byung na gong du bshad pa'i mtshan 
nyid can gyi gzhi dang snying po me tog gis brgyan*pa'i*bkod*pa*dang*ldan pa'i 'jig rten gyi 
khams de 'dra zhig gsar du 'byung dgos par 'gyur te/_mtshan nyid de dang mi ldan pa'i 'og 
min gyi rnam par bzhag pa mdo rgyud las ma bshad pa'i phyir ro/_/de yang de lta na sems can 
gcig gsar du sangs rgyas pa'i tshe sngon med pa'i sangs rgyas kyi zhing gsar pa dang*/_sngon med 
pa'i sems can de snyed gcig gsar du skye bar 'gyur dgos pas ha cang thal lo/_/des na rang 
gi lugs rnam par dag pa ni 'di yin te/_sangs rgyas thams cad kyi sku gsum las chos kyi sku 
thams cad gcig tu 'dres shing /_de ltar 'dres pa'i chos sku des rten longs sku yang gcig kho 
na mngon du byed nus pa yin te/_theg pa chen po mdo sde'i rgyan las/_klung dag sa yi 'og tu ma 
song bar/_/gnas rnams tha dad chu yang tha dad la/_/chu yang chung zhing bya ba tha dad byed/_/chur 
gnas srog chags nyung ngu'i nyer spyad 'gyur/_/rgya mtshor song bar gyur na thams cad kyang /_/
gnas rnams gcig cing chu yang che la gcig/bya ba gcig cing chu la gnas pa yi/_/srog chags 
mang po rtag tu nyer spyad che/_/sangs rgyas nyid du ma zhugs brtan pa rnams/_/rten yang tha dad blo 
gros tha dad cing /_/rtog chung rang gi bya ba tha dad la/_/sems can nyung don rtag tu nyer spyad 
'gyur/_/sangs rgyas nyid du zhugs na de dag kun/_/rten kyang gcig cing rtogs pa che la gcig/
mdzad pa gcig tu 'dres shing rtag par yang /_/sems can tshogs che'i nye bar spyod pa che/_/zhes 
gsal bar gsungs pa der rten gcig pa zhes pa de longs sku'i rten gcig pa las 'os gzhan 
med pa'i phyir dang /_yang de nyid las/_ji ltar nyi ma'i dkyil 'khor gyi/_/'od zer dpag tu 
med 'dres shing /_/rtag tu bya ba gcig la 'jug/'jig rten la yang snang bar byed/_/de bzhin 
zag med dbyings na yang /_/sangs rgyas dpag tu med 'dres shing /_/zhes gsungs pa de yang 
chos sku 'dres pa la 'chad dgos la/_'dres pa'i chos sku de yang rten longs sku gcig la brten 
dgos pas so/_/'o na sprul pa'i sku yang gcig kho nar mtshungs te/_rten sprul sku gcig la ye 

shes kyi sku du ma 'jug tu rung ba'i phyir snyam na/_de mi mtshungs par 'chad pa ni/_yang de nyid 
las/_rigs tha dad phyir don yod phyir/_/rdzogs phyir thog ma med pa'i phyir/_/sangs rgyas 
gcig min dri med gnas/_/tha dad min phyir mang po'ang min/_/zhes dang /_zag med dbyings 
na sangs rgyas rnams/_/mkha' ltar lus ni med phyir dang*/_/sngon gyi las rjes 'brangs ba'i 
phyir/_/gcig min mang po nyid ma yin/_/zhes gsungs pa las ni sangs rgyas thams cad kyi sprul 
sku gcig ma yin par 'chad dgos te/_sprul sku gcig gis 'dul ba'i zhing khams de gzhan 
gyis 'dul ba'i nges pa med pa'i phyir/_de ltar na sangs rgyas kyi sprul pa'i sku rnams sems can 
gyi zhing dang snod kyi zhing so so tha dad du 'dzin par mdzad pa yin no/_/cig shos la ni mi 
mtshungs te sangs rgyas gcig gi longs sku chen po'i phrin las gang la 'jug pa'i yul de nyid la 
gzhan gyi'ang de 'jug pa'i phyir//de'i shes byed kyang de ni nges pa lnga dang ldan par 'chad 
dgos pa'i phyir dang /_sa bcu pa'i byang chub sems dpa' gcig gi spyod yul du ma gyur ba'i 
longs sku chen po ni mi srid pa'i phyir/_de lta na yang sangs rgyas thams cad kyi thugs rje gcig 
tu bsdus pa'i 'phags pa 'jig rten dbang phyug bde ba can gyi zhing khams su rgyal ba 'od dpag 
tu med pa'i rgyal tshab tu sangs rgyas pa'i sprul pa'i skar bzhag dgos pa yang yod do/_/yang 'di 
snyam du/_sangs rgyas thams cad kyi longs sku chen po gcig tu nges pa de lta na 'od dpag med 
kyi longs sku'i zhing khams steng gi phyogs na yod par bshad pa lta bu dang /_der ma zad rdo rje 
dbyings dang dus kyi 'khor lo la sogs pa gzhal yas khang dang 'khor gyi khyad par mi 'dra ba 
dang /_gtso bo longs sku de nyid kyi sku'i bkod pa mi 'dra ba dag bshad pa ci zhe na/_de'i lan la 
gnyis te/_spyir bstan pa dang /_dngos kyi lan so sor bshad pa'o/_/dang po ni/_slob dpon 
dbu ma pa chos kyi bshes gnyen gyis 'grel pa tshig gsal las/_longs sku dang 'og min gyi 
gnas la che chung gnyis gnyis las dang po ni nges pa lnga ldan dang /_gnyis pa ni longs sku des 
sprul pa'i sprul sku longs spyod rdzogs pa'i sku'i cha lugs can de gang na bzhugs pa'i gnas kyi 
bkod pa'i khyad par rnams so/_/gnyis pa dngos lan so sor bstan pa ni/_steng gi phyogs na 

yon tan yongs su bkod pa zhes bya ba rgyal ba tshe dpag tu med pa'i zhing khams gnas par 
bshad pa de ni/_sprul sku'i longs sku chung ba'i zhing khams gang rung las ma 'das te/_de stag 
po bkod pa ni ma yin/gzhi dang snying po me tog gis brgyan pa'i 'jig rten gyi khams de'i nang 
du tshud pa'i phyir ro/_/dper na rnam snang gangs chen mtsho'i phyag mthil gyi rdul la gnas pa'i 
gangs chen mtsho rnam pa gang dang de'i zhing khams bzhin no/_/de der ma tshud pa smra na ni/_zhing 
de'i bdag por gyur ba'i rnam snang chen po med par 'gyur la/_de ltar na de'i der gyur ba'i 
longs sku chen po med par 'gyur ro/_/yang rdo rje dbyings kyi dkyil 'khor gyi bkod pa la 
bzhugs pa'i rnam snang lta bu ni/_ston pa rdo rje'i gdan du sangs ma rgyas pa'i gong gi longs sku 
chen po de nyid kyis mngon par sprul pa'i sprul sku yin gyi/_longs sku dngos ma yin te/_nges pa 
lnga dang mi ldan pa'i phyir/_dper na gsang ba 'dus pa las 'byung ba'i sprul sku rdo rje sems 
dpa' de bzhin no/_/dus kyi 'khor lo'i rten dang brten par bcas pa'i rnam par bzhag pa de 
lta bu ni sprul sku mchog gis sprul pa'i nying sprul yin gyi sprul sku dngos ma yin te/_rgyu mtshan snga 
ma bzhin no/_/sprul sku'i zhing khams rnams longs sku chen po de'i zhing khams su tshud par bshad 
pas longs sku chen po'i gnas ma nges par mi 'gyur ram snyam na/_der mi 'gyur te longs sku 
chen po'i sku'i bkod pa de zhing de'i nang gi sprul sku'i zhing so so ba dag gi nang du yongs su rdzogs 
par mi 'char ba'i phyir ro/_/gal te sprul sku la de lta bu gnyis su 'chad pa dang rang bzo'o snyam 
du dogs par mi bya ste/_sngags kyi theg pa lta zhog mtshan nyid kyi theg pa las kyang dbu ma la 
'jug par/_rgyu mthun gyi sku'i rnam gzhag rgyas par gsung pa de longs sku'i dbang du byas pa'i 
sprul sku las ma 'das pa'i phyir ro/_/yang 'o na ci 'og min na bzhugs pa'i longs sku'i bkod 
pa ji lta bu zhe na/_de'i lan ni sngags dang pha rol du phyin pa'i lugs so so dang /_sngags la 
yang rgyud sde so so'i bzhed pas so sor 'chad dgos pa yin mod/_de lta yang rgyud sde so so'i 
'khor los bsgyur ba'i gtso bor bzhugs pa'i longs sku de dang de ni dang po'i longs sku chen po 
de nyid kyis de dang der sprul pa so sor bstan pa yin gyi longs sku chen po'i sku'i bkod pa 'di 

kho na ltar gnas so zhes bshad par dka'o/_/de yang longs sku chen po de nyid rigs drug po 
gang rung du bzhag par nus pa min te/_de'i rnam par bzhag pa ni phyag na rdo rje dbang bskur 
tshun chad kyi longs sku'i rnam rol so sor phye ba'i phyir ro/_/
gsum pa longs sku chen po des chos ji ltar gsungs pa'i tshul bshad pa la/dngos dang /
des log par rtog pa du ma khegs pa'i tshul bshad pa'o/_/dang po la gsum ste/_longs sku chen 
po de nyid kyis gsungs pa dang /_des sprul pa'i longs sku chung ngus gsungs pa dang*/_snga ma 
des sprul pa'i sprul sku mchog gis gsungs pa'o/_/dang po ni/_mtshan nyid theg pa ltar na/
zab mo stong pa nyid dang*/_rgya che ba pha rol tu phyin pa drug gi dbang du byas pa'i chos rnams/
'khor sa bcu pa'i byang chub sems dpa' rnams la ston par bzhed do/_/sngags kyi theg pa ltar 
na/_rnam par snang mdzad mngon par byang chub pa'i rgyud lta bu 'og min gyi gnas de nyid du 'khor 
gsang ba'i bdag po la sogs pa la longs sku chen po de nyid kyi zhal nas gsungs par bzhed 
do/_/gnyis pa ni/_'og min gyi gnas de nyid du rnam snang chen po de nyid kyis 'khor byang chub 
sems dpa' chen po kun tu bzang po dbang bskur nas phyag tu rdo rje gtad pa de'i ming ni phyag na 
rdo rje zhes bya'o/_/'di yang sangs rgyas thams cad kyi gsang ba'i mdzod 'dzin pa yin te/_ji 
skad du/_rgyal ba kun gyi sras kyi thu bo pa/_/gang gi ming ni kun tu bzang zhes bya/_/zhes dang /
mgon po rdzogs sangs rgyas kun gyi/_/gsang 'dzin ci nas bdag gyur phyir/_/nges par 'byung 
ba'i bar du 'di/_/bdag gis bsam pa brten pos bzung /_/zhes gsungs so/_/phyag na rdo 
rje dang /_rdo rje 'dzin pa dang /_rdo rje 'chang zhes bya ba gsum skad dod gcig la 'gyur so so ba 
yin la/_de yang de der dbang bskur ba tshun chad kyi mtshan yin gyi/_longs sku chen po la de'i 
mtshan med do/_/de la'ang gnyis te/_'og min du pad+ma las 'khrungs pa'i kun tu bzang po de 
nyid dang /_de nyid phyis lcang lo can du gnod sbyin gyi bur skye ba bzhes nas khro bo'i cha lugs 
can du bzhugs pa de'o/_/dang po de ni rnam snang longs sku chen po de dang 'dra bar thog ma'i tshad 
bzung bar mi nus shing /_khro bo'i cha lugs can yin pa'i nges pa yang med de/_zhing de na des 

gdul dgos pa'i gdul bya zhe sdang can med pa'i phyir/de lta na yang longs sku'i zhing de na 
longs sku'i gdul bya chags can med pas longs sku yan lag bdun dang ldan pa yang mi 
bzhugs par thal ba ni mtshungs pa min te/_zung 'jug gi sku rang nyid kyi bzhugs tshul dang*/
gdul bya gzhan don du sprul tshul gyi rgyu mtshan dang dgos pa mi mtshungs pa'i phyir ro/_/phyag na 
rdo rje de nyid sprul sku'i zhing gzhan dang gzhan du rgyud phal che ba thams cad kyi gsung ba po rdo rje 
'chang de nyid yin la/_gnod sbyin dang /_khro bo'i cha lugs can de ni rgyud phal che ba thams cad 
kyi zhu ba po'i tshul bstan pa de yin no/_/'di yis gnas der dang por byon pa'i tshad ni bzung 
bar nus te/_stong gsum gyi 'jig rten 'di dang por chags pa tshun chad nas der byon pa'i phyir/
ji skad du/_phyogs mtshams brtsegs pa bzhi la ni/_/lag na rdo rje gnas dbus na/_/zhes 
'byung ba ltar ro/_/de yang cung zad rgyas par phye na/_de nyid bsdus pa'i dkyil 'khor gyi gtso 
bo rnam par snang mdzad de ni 'og min gyi rnam par snang mdzad de nyid kyi thugs kyi sprul pa byang 
chub sems dpa' kun tu bzang po de nyid/_drug pa rdo rje 'chang du sprul pa de nyid kyis sprul pa 
yin la/_dum bu lhag ma gsum gyi 'khor los bsgyur ba yang de nyid kyi sprul lo/_/de bzhin du 
gsang ba 'dus pa dang /_'khor lo bde mchog dang*/_dgyes pa rdo rje dang /_gshin rje gshed 
la sogs pa rnams kyi 'khor los bsgyur ba yang de nyid do/_/rgyud sde de dang de dag kyang stug po 
bkod pa'i zhing khams su gsungs pa ma yin te/_de na des gdul dgos pa'i gdul bya med 
pa'i phyir ro/_/'o na gshin rje'i gshed dang 'jam pa'i rdo rje la sogs pa yang snga ma rgyud gsung 
ba po de nyid yin par khas len nus sam zhe na/_nges don gyi dbang du byas na de de yin pa la 
'gal ba med kyang*/_gdul bya la snang tshul gyi dbang du byas na/_de dag lhag pa'i lha gtso bor 
gyur pa yin pas/_rgyud gsung pa po dang /_'khor los bsgyur ba tha dad pa'i dbang du byas 
pa'o/_/gsum pa sprul sku mchog gis gsungs pa'i tshul la/_sngags kyi dbang du byas pa dang /
pha rol du phyin pa'i dbang du byas pa'o/_/dang po ni/_rnal 'byor gyi rgyud 'jam dpal khri drug 
stong pa lta bu shAkya thub pa tshangs par spyod pa'i cha lugs can nyid kyis gsungs pa dang /_dus kyi 

'khor lo lta bu shAkya thub pa nyid 'khor los bsgyur ba'i cha lugs su bsgyur nas dkyil 'khor 
sprul pa dang /_rgyud bshad pa gnyis ka mdzad pa dang /_bya ba'i rgyud phal che ba ston pa'i cha 
lugs de nyid kyis gsungs pa rnams so/_/de ltar na 'khor lo sdom pa dang /_dgyes pa rdo rje 
la sogs pa lta bu/_shAkya thub pas sprul sku mchog gi tshul ma bstan pa'i snga rol du rnam snang chen 
po'i sprul pa de nyid kyis gsungs pa de phyag na rdo rjes bzung nas rig pa 'dzin pa'i gnas de 
dang der bzhugs pa dang /_gsang ba 'dus pa lta bu/_ston pa 'di nyid kyis rgyal po in+t+ra b+hu ti 
'dul ba'i don du gsungs/_o rgyan gyi gnas na bzhugs pa dang /_dus kyi 'khor lo lta bu 
rigs ldan gyi rgyal pos bzung nas sham b+ha la'i gnas na bzhugs pa rnams so/_/chos de dag 
'phags yul du dus nam gyi tshe byon pa ni/_ji skad du/_mdo sde gdam ngag 'bog pa'i rgyal po 
las/_/nga ni 'di na mi snang nas/_/lo ni brgya dang bcu gnyis na/_/bstan pa'i snying po dam pa 
zhig/'dzam gling lho yi phyogs ngos kyi/_/rgyal po dz+wa zhes bya ba la/_/thugs rjes mthun pa'i byin 
brlabs kyis/_/lag na rdo rjes gnang bar byed/_/zhes gsungs pa dang /_dus kyi 'khor lo 
slar yang 'phags yul du byon pa'i dus rgyud 'grel las gsal bar gsungs pa bzhin no/_/
gzhan yang ston pa mya ngan las 'das pa'i 'og tu rdo rje sems dpa' nyid kyis grub pa brnyes 
pa'i slob dpon dag la rgyud sde gsungs pa shin tu mang ste/_rgyas par gzhan las shes so/
gnyis pa theg pa gsum gyi chos kyi 'khor lo ni/_ston pa thub pa'i dbang po 'di nyid rdo rje 
gdan du sangs rgyas nas mya ngan las 'das pa'i tshul ma bstan gyi bar du gsungs pa kho na yin 
gyi snga ma dang mtshungs pa'i bshad tshul med do/_/
gnyis pa des log par rtog pa gzhan khegs pa ni/_bod kyi bla ma la la dag gi bzhed pa 
la/_longs sku chen po de nyid rdo rje 'chang du 'dod pa dang /_byang chub sems dpa' kun tu 
bzang po dang*/_phyag na rdo rje rgyud mi gcig par 'dod pa dang /_gsang bdag phyag na rdo rje gang 
yin khro bo'i cha lugs can du 'dod pa dang /_bka' bsdu ba po'i phyag na rdo rje dang /_rgyud gsung 
ba po phyag na rdo rje gnyis sangs rgyas dang /_byang chub sems dpa'i khyad par can du 'dod pa 

dang /_rnal 'byor gyi rgyud sprul bshad mdzad pa po'i rnam snang de nyid 'og min gyi rnam snang de 
nyid yin par khas len pa dang /_rnal 'byor bla med kyi dkyil 'khor gyi gtso bo gang yin longs 
sku mtshan nyid par khas len pa dang /_rnam snang gangs chen mtsho zhes bya ba'i ming la 'khrul nas 
rigs lnga'i ya gyal gyi rnam snang du khas len pa dang /_longs sku chen po de nyid rigs lnga dang 
drug pa gang du yang rgya yongs su ma chad par 'jog mi shes pa dang /_longs sku chen po de'i 'khor 
gyi byang chub sems dpa' gcig thog mar sangs rgyas pa'i tshe zhing khams gzhan du 'gro ba'am/
yang na 'og min de'i nang du yang 'og min gyi bkod pa gcig gsar du bskrun dgos pa'i log 
par rtog pa dang /_mchog gi sprul sku gang yin mya ngan las 'da' ba'i tshul ston par 'dod pa 
dang /_rnal 'byor bla na med pa'i rgyud sde rnams 'og min du longs sku yan lag bdun ldan gyis 
gsungs nas phyag na rdo rjes bsdus par 'dod pa dang /_rgyud gsung pa po/_dkyil 'khor gyi 
gtso bo rgyud gcig kho nar nges so zhes 'dod pa dang*/_ston pa 'di'i bstan pa la byung ba'i 
gsang sngags kyi chos rnams ni ston pa 'di kho nas gsungs pa zhig dgos so zhes zer ba dang /
gsang ba 'dus pa'i lugs ltar na 'od gsal don dam pa chos kyi sku de nyid sku gsum gyi gtso 
bo yin par 'dod pa dang /_ston pa 'di'i bstan pa nub pa na/_ston pa 'di'i bstan pa'i dbang 
du byas pa'i gsang sngags kyi bstan pa yang nub pa zhig dgos so/_/zhes zer ba de dag thams 
cad legs par khegs pa yin te/_gong du rnam gzhag rgyas par bshad zin pa'i phyir dang /
yul nyi shu rtsa bzhi la sogs pa'i gnas rnams su ston pa 'di'i sngags kyi bstan pa rgyun chad pa 
mi srid pa'i phyir ro/_/gzhi dang snying po me tog gis brgyan pa'i/_/zhing khams rgya mtsho stug po 
bkod pa yi/_/rnam dag zhing de ji ltar yin pa'i tshul/_/ji bzhin ma shes 'og min gang nas 
tshol/_/rnam par snang mdzad gangs chen mtsho chen po/_/sangs rgyas kun gyi longs spyod rdzogs 
pa'i sku/_/bgrang yas chos sku 'dus pa'i sku gcig pur/_/ji bzhin ma shes longs sku gang nas 
tshol/_/longs sku de las sprul pa'i longs sku ni/_/gnyis pa de yis grangs med longs sku'i 
tshogs/_/mtha' yas sprul nas theg chen gsungs pa'i tshul/_/ji bzhin ma shes chos kyi 'byung 

khungs ci/_/gang 'di mtha' yas mdo sde blta ba'i mig/rgyud gzhung sgo brgya 'byed pa'i lde mig 
yin/_/'di 'dra kun gyis shes na mkhas pa su/_/gzhan gyis ma bshad shes na mkhas pa yin/_/de 
ltar tshul bzhin bshad pa'i dge ba yis/_/zhing khams rgya mtsho rnam par dag byas nas/_/rnam 
snang longs spyod rdzogs pa'i sku nyid las/_/theg mchog chos kyi dga' ston myong bar shog_/'di 
bshad phal cher nam yang dbri mi dgos/_/mdo sde zhib tu bltas pa'i spyod ldan 'gas/_/bsnan 
bya 'ga' zhig mthong na legs par bston/_/dpyod ldan gzu bor gnas pas dang du len/
mtha' yas bstan pa'i bdag po sa skya pa'i/_/gsung rab las byung 'og min rnam gzhag la/_/
rnam dpyod grags pa gsal ldan 'ga' zhig gis/_/'khrul par btags pa phal cher 'di yis 
bsal/_/go nas bshad do bshad nas go_/rgyal 'dod rtsod do rtsod 'dod rgyal/_/shes nas 
brtsams so brtsams nas shes/_/'chad rtsom rtsod do rtsod rtsom 'chad/_/ces stug po bkod 
pa'i zhing khams kyi rnam par nges pa dad pa'i rgya mtsho zhes bya ba 'di ni/_mdo sngags rgya mtsho'i 
chos kyi spyan ldan/_ngur smrig 'dzin pa yongs kyi gtsug rgyan don gyi slad du mtshan nas smos te/
rje btsun dam pa kun dga' bzang po'i zhal snga nas kyi zhabs kyi rdul phreng rnyog pa med pa spyi bos 
blangs shing /_sdom pa gsum gyi bka' drin nod pa/_dpal shAkya mchog ldan dri med legs pa'i 
blos/_gser 'phyang gi lo/_dbo'i zla ba'i dga' ba dang po la legs par grub pa'i/_yi ge 
pa ni rkong ston mgon po rgyal mtshan no/_/'dis kyang zhing khams rgya mtsho rnam par sbyangs nas 
phyogs thams cad las rnam par rgyal ba'i rgyal mtshan mthon po 'dzin pa la mkhas par gyur 
cig_/mang+ga laM//_//

@#/_/byang chub sems dpa' dga' ldan gyi gnas na 
bzhugs pa'i bkod pa ngo mtshar lha'i 
rnga dbyangs zhes bya ba 
bzhugs so/_/
@##/_/byang chub sems dpa' dga' ldan gyi gnas na bzhugs pa'i bkod pa ngo mtshar 
lha'i rnga dbyangs zhes bya ba/_thams cad mkhyen pa la phyag 'tshal lo/_/pad dkar sku ldan dri 
za'i dbyangs can ma/_/tha snyad gzhung brgya'i glegs bam gcig bsdus ma/_/rgyud mangs la sgyur 
kun la ster mdzad ma/_/'jam dbyangs zhal gyi bdud rtsi len mdzad ma/_/gus pas bsten na 
ngag dbang nyid byed ma/_/pha rol zil gyis gnon la mkhas gyur ma/_/gus pas bstod do ngo 
mtshar gtam snyan po/_/'bum phrag skye bo'i gtam du gleng bar bya/_/bdag cag gi ston pa thugs 
rje chen po can ngo mtshar bsam gyis mi khyab pa'i sprul pa dang ldan pa de/_sngon skye ba gcig gis 
thogs pa'i byang chub sems dpa'i tshul gyis dga' ldan gyi gnas na bzhugs pa'i rnam par thar 
pa ni/_'di lta ste/_dam pa'i yon tan nor bu'i tog dkar ni/_/tshangs dang dbang po'i dregs pa'i 
rgyal mtshan gyi/_/ral pa'i cod paN rtse la mngon mtho bas/_/grags pa'i 'od dkar 'jig rten 
gsum na gsal/_/lhag bsam dar chen 'phyar ba chos kyi gru/_/brtson 'grus chu bzhi'i pha rol 
legs brgal nas/_/yon tan nor bu'i bang mdzod bkang zin pa'i/_/_snying stobs bsran thub 
ldan pa'i ded dpon no/_/mang thos bag yod tshul khrims dri bsung can/_/byang chub thugs kyi 
'dab stong bzhad pa can/_/chos brgyad 'dam gyis gos pa med pa can/_/ye shes 'od stong 
rgyas pa'i tsha zer can/_/khyod thugs pad+ma dkar po'i dpal du shar/_/rdzu 'phrul rkang bzhi'i 

gom stabs mgyogs pa can/_/bden pa rnam bzhi'i mche sder rnon po can/_/tshangs pa'i gnas 
bzhi'i so grangs bzang po can/_/bsdu dngos bzhi stobs rgyas pa'i mgo bo can/_/rten 'brel 
rtogs pa'i lus stobs grims pa can/_/byang phyogs so bdun ral pa'i khur chen can/_/rnam 
thar sgo gsum zhal rab gdangs pa can/_/zhi lhag gnyis kyi mig zung dag pa can/_/snyoms 
'jug dgu yi ri sul 'dzin pa can/_/skye dang 'chi ba'i snyoms pa med pa can/_/bdag med 
dbyangs sgrogs lha yi seng chen de/_/mtshan dpe'i 'od dkar dra bas 'khyud pa'i phyir/_/'dzum 
zer rgyas pa'i zla ba lags par go_/grangs med bskal par bsod nams cha shas bsags/
sku gsum dkyil 'khor rgyas pa'i zla ba khyod/_/nam yang nag po'i phyogs dang bral ba'i phyir/_/
mtshan mchog gsal ba'i nyi ma ma lags sam/_/byang chub yan lag rin chen bdun ldan phyir/_/
chos kyi rgyal por the tshom ma mchis so/_/de lta bu'i sems dpa' chen po de phal cher ni dga' 
ldan gyi khang bzang nyams dga' ba dag tu chos kyi dga' ston gyi rnam par rol zhing /_sngon gyi 
pa gyis byung ba'i byang chub tu bskul pa'i tshigs su bcad pa'i gtam gyis yid bde bar 
myong bar mdzad do/_/res 'ga' ni khang bzang de nas phyung ste/_chos kyis mtho ba'i khang bzang 
zhes rnam par grags pa der rang dang bskal ba mnyam pa'i byang chub sems dpa'i tshogs rnams 
dang lhan cig tu theg pa mchog gi dga' ston gyis rnam par rtse bar byed cing /_'dzam bu'i gling 
du 'pho ba'i dus dang nyer spyod la rtogs par byed do/_/dus kha cig tu ni chos kyi rgyal mtshan 
mthon po zhes rnam par grags pa'i khang bzang nyams dga' ba der/_'khor gyi mtha' ma la 
chos ston cing /_gnas de nyid nas 'dzam bu'i gling du 'pho bar mdzad do/_/de ltar bzhugs 
gnas kyi bkod pa rnam pa gsum las/_dang po dga' ldan gyi gzhal med khang na bzhugs pa ni 
'di lta ste/_sa gzhi mnyam zhing bkod pa rab mdzes der/_/ngo mtshar gser gyi stegs bus 
bteg pa'i steng /_/gzhal med khang brtsegs sum khri nyis stong can/_/'khyams chen mtsho ltar 
dwangs shing nyams dga' ba/_/gnam sngon gzhu ba'i rgya mtsho rab yangs par/_/gser gyi me tog 
tshom bur bkod pa'i steng /_/_rgyal sras gzhon nu chos kyi dar dir can/_/theg mchog pad+mo'i 

bcud la mngon dga' ba//phra rab rdul gyi grangs dang mnyam pa dag/gus pa'i thal mor sbyar 
te 'khod pa yod/_/gser gyi ka ba 'bum phrag brgya yi steng /_/in+d+ra ni la'i gdung zlum mdzes 
par bskor/_/rin chen nal gyi phyam rnams so sor brkyang /_/pad+ma rA ga'i ya phubs snyoms par 
bris/_/rin chen dra mig gsal ba'i ngos khungs nas/_/g.yer kha'i gsung snyan phyogs kyi 
mgron po 'bod/_/rin chen dbang gi rgyal po'i tog mtho ba/_/ma rgad gdugs mdzes gser 
gyi yu ba can/_/ba dan dkar po phyogs gyer g.yo ba dang /_/pha rol zil gyis gnon pa'i rgyal 
mtshan ni/_/pa Tas bskor ba'i nor bu'i tog gis mtshan/_/mu tig dra mig gsal ba'i dkar 
mdangs can/_/phun tshogs 'char kha'i 'od kyis nyer mdzes pa/_/bu ga kun nas nor bu'i 
bsil yab dang /_/pun+Da ri ka'i phreng bas sbrel zhing mdzes/_/gser gyi ba gam dngul dkar 
mda' yab can/_/srid pa ngal bso'i bsti gnas mchog de'o/_/ka bas btegs pa'i sgo khang 
na/_/kha gdangs seng chen 'phyong zhing rgyug_/ga sha 'don pa'i sgo bsrungs ni/_/nga rgyal 'jigs 
'jigs 'dra bas bsrungs/_/a ti mug ta la sogs pa/_/ha cang mdzes pa'i me tog dang /_/sa 
rdo la sogs dri zhim zhing /_/sha pa tsan dan ljong pa'i phreng*/_/la lar shang shang te'u'i dbyangs/_/ra 
ba dngul dkar mdzes pas bskor/_/ya thod dkris pa'i lha phrug rnams/_/'a cag chos kyis 
dga' bo zhes/_/za ma tog nas bdug spos phul/_/zha wa phud nas gus phyag 'tshal/_/glu 
dbyangs brgyad khri bzhi stong las/_/bskul ba'i tshigs bcad 'di 'byung ngo*/_/sngon tshe mar me 
mdzad pa yis/_/lung bstan gang mdzad dus der bab/_/nyon mongs tshogs bcom mgon po 
khyod/_/'gro don yongs rdzogs dgongs mtho mdzod/_/dga' ldan gzhal yas khang dga' dang /_/
lha rnams dad dang ldan pa dang /_/thos pas ma ngoms mang yod kyang /_/sa la 'bab par mdzad 
na dga'/_/byang chub dam pa thag mi ring /_/skal ldan mi rnams de na yod/_/tshangs dang byed 
po la sogs pa/_/gzugs khams lha rnams gnas der 'ong*/_/lha min klu dang gnod sbyin 
dang /_/dri za yi dwags srin po sogs/_/khyod la bsgrags pa mang du snang /_/lha yi rten la byang 
chub pa/_/'di na 'ga' yang med ces grags/_/zhes bskul ba'i tshigs su bcad pa dag sngon gyi 

smon lam gyi dbang gis rgyun mi 'chad par thos pas dam pa tog dkar po/_dga' ldan gyi 
gzhal med khang bzang chen po de nas byung ste/_chos kyis mtho ba'i khang bzangs zhes bya ba/_/lha 
rnams la chos ston pa'i mdun sa der/seng ge'i khri chos bzang po zhes bya ba der lhun cing 
brjid chags par 'gyur to/_/lha'i bu gang dag byang chub sems dpa' tog dkar po dang skal 
ba mnyam pa/_theg pa mtshungs par zhugs pa dag kyang byang chub sems dpa' dang rjes su mthun 
pa'i bsam pas/_khang bzang de nyid du yid rab tu dang bas zhugs so/_/gang yang phyogs bcu 
nas 'dus pa'i byang chub sems dpa'i lha'i lus can dam pa tog dkar po dang rjes su mthun 
pa'i smon lam bskal pa mang por btab pa/grangs med pa dag kyang rang rang dang rjes su 
mthun pa'i 'khor bye ba phrag drug bcu rtsa brgyad re dang bcas te rang rang gi seng ge'i khri la 
'khod par gyur to/_/dus de'i tshe na lha'i 'jig rten dang /_mi'i yul du grags pa'i rnga chen 'di 
lta bus khyab par snang ngo*/_/sngo sangs bu mo'i bzhin gyi mdzes sdug ni/_/thun mtshams sprin gyi khro 
gnyer bsdus pa na/_/kun gsal mdzes sdug nyi ma'i lang tsho can/_/nub phyogs rgya mtshor khrus kyi 
don du 'jug_/gling gzhan bu mo 'dzum pa'i dkar mdangs can/_/nyin byed gdong pa lta ba'i 
zur mig mas/_/phyogs las rnam par rgyal ba'i 'od stong can/_/'dod ldan shar ri'i rtse la 
'bod pa bzhin/_/bcu gnyis lo na dam pa tog dkar po/_/sum brtsen ut+pal bzhad pa'i zla 
ba yang /_/dga' ldan nub ri'i rtse mo rab spangs nas/_/'dzam gling shar gyi ri bo'i ba gam la/_/
mgyogs par 'dzegs pa'i 'phrin las 'od dkar ni/_/bde 'byung ral pa'i rtse la 'god do 
zhes/_/kun khyab grags pa'i gser gyi rnga chen de/_/gnas gtsang bdag po ral pa'i khur 'dzin 
gyi/_/rna ba'i ut+pal dgod pa'i lte ba la/_/rol zhing lding ba'i rtse dga' e ma ho/_/de tshe gtsang 
ma'i rigs kyi ni/_/lha bu 'phags pa'i blo ldan dag/sa yi steng du rab 'phos te/_/bram ze'i 
gzugs su bsgyur byas nas/_/rig byed gzhung lugs sbyor byed cing*/_/gzhan dag klog tu 
'jug par byed/_/de tshe bram ze mkhas pa yi/_/rigs byed gzhung las 'di ltar thos/_/lha yi 
yul nas 'phos pa 'ga'/_/gnyis 'thung thal kar yid 'ong ba/_/rab ldan mche ba drug ldan 

zhing /_/gser gyi drwa mig bzhi yis ni/_/gdong pa mdzes par legs g.yogs shing /_/spyi 
gtsug dmar la zlum pa can/_/ma yi mngal du zhugs gyur nas/_/mi de skyes bu chen po'i 
mtshan/_/sum cu rtsa gnyis ldan par nges/_/de ni rnam par gnyis 'gyur te/_/gsum par 
'gyur ba nam yang med/_/khyim na gnas na rin po che/_/sna bdun ldan pa'i 'khor lo bsgyur/_/
gal te rab tu byung gyur na/_/mngon par rnam sangs rgya bar 'gyur/_/zhes sogs lung ston 
nus pa yi/_/bram ze'i slob dpon 'byung bar byed/_/lha yi gzhon nu gzhan dag 'ga'/_/'dzam 
bu'i gling 'dir lhags gyur nas/_/rang sangs rgyas la bskul ma 'debs/_/da ste bcu gnyis 
lo tshang na/_/byang chub sems dpa' lhums su 'jugakhyed cag zhing 'di 'or cig zer/_/de tshe wa 
ra na si yi/_/drang srong dza ya lnga brgya po/_/ri dwags bag tsha med nags na/_/sgra de thos nas 
tsakra bzhin/_/ta la bdun srid tsam 'phags te/_/tha mar me yi khams la bzhugs/_/da dung 
drang srong lhung bar grags/_/na rga spangs te mya ngan 'das/_/ring bsrel 'ba' zhig gnas der 
lhung /_/gzhan yang byang chub sems dpa' ni/_/chos kyis mtho ba'i khang bzang nas/_/'pho 
ba'i dus dang yul la lta/_/gling dang rigs la rtog par mdzad/_/dus ni skye rga na 'chi yi/_/nyi 
mas 'dzam gling gsal gyur tshe/_/yin gyi rtag 'dzin mun pa yis/_/mtshan mor byas pa gang de 
min/_/gling ni byang chub snying po'i sa/_/rdo rje'i gdan dang byang chub kyi/_/shing bzang gang na yod 
gyur pa/_/'dzam bu'i gling de kho na'o/_/yul ni mtha' 'khob yul gang na/_/mi rnams blun zhing 
lug ltar lkugs/_/bag med gnas der mi yin gyi/_/yul gyi dbus nyid kho na'o/_/rigs ni 
rgyal po'i rigs nyid dam/_/bram ze btsun tshe de rigs su/_/'khrungs mod dus 'dir rgyal 
po'i rigs/_/kun gyis bkur ba kho na'o/_/de ltar byang chub sems dpa'i 'khor/_/'phags 
par gyur pa bgrang yas kyang /_/rang rang dag dang rjes mthun pa'i/_/yul dang rigs la rtog 
par byed/_/de tshe 'khor gyi lha tshogs kyis/_/'dzam gling yul chen bcu drug gi_/rgyal po'i 
rigs la brtags brtags kyang /_/thams cad skyon dang bcas mthong nas/_/byang chub sems 
dpa' nyid la dris/_/de nas de yi 'khor tshogs la/_/rigs kyi yon tan drug cu bzhi/_/yum 

gyi yon tan sum cu gnyis/_/gang na yod der 'jug 'gyur zhing /_/yar gyi rgyal gyi bco lnga'i 
nyin/_/gso sbyong blangs pa'i ma yi ni/_/mngal du 'jug ces gsal bar bsgrags/_/de nas 
'khor gyi bsam pa ni/_/ser ska'i gnas kyi zas gtsang la/_/rigs kyi yon tan de dag yod/_/
yum gyi yon tan de dag ni/_/mi yi lha mo sgyu 'phrul de/_/sgyu ma'i mkhan pos sprul 'dra ma/_/ka tsa 
la ltar reg na bde/_/kha na ma tho med btud ma/_/ga nas bltas kyang mdzes sdug can/_/nga rgyal 
spangs pa'i sku ldan ma/_/ca co med cing chags sogs kyi/_/cha shas spangs pa'i gsung ldan ma/_/
ja mtshungs bdud rtsi'i zas dang ni/_/nya rgyas zla ba'i zhal ldan ma/_/ta thA ga ta'i yum gyur ma/_/
tha mal bud med ma yin la/_/da lta ser skya'i pho brang na/_/na chung gzugs kyis bzhugs gyur 
ma/_/pA ra mi ta yi'i ngo bo/_/pha rol mdzes sdug 'phrog byed ma/_/ba dan dkar po ltar 
gsal ba'i/_/ma de byang chub sems dpa' yi/_/yum du 'os pa yin no zhes/_/'khor gyi lha 
rnams sgrogs par byed/_/de ltar rigs la rnam bltas nas/_/dga' ldan gnas kyi gzhal med
khang*/_/rgyal mtshan mthon po zhes bya ba/_/byang chub sems dpa' khri chen la/_/'khod nas 
'khor la 'di skad smras/_/thams cad gnas 'dir 'du bar gyis/_/ta tha ga ta dang mtshungs 
par/_/tha ma'i chos bstan nga la nyon/_/da lta rang dbang yod dus 'dir/_/na rga 'chi ba'i rgya 
mtsho yi/_/pA ra mi ta der son te/_/pha rol bdud las rgyal nas kyang /_/ba glang sogs la 
snying brtse bas/_/thams cad srid pa'i mtsho las sgrol/_/de skad thos nas thams cad 'dus/_/
de nas byang chub sems dpa' yis/_/'khor gyi khyams de gling bzhi yi/_/yangs pa'i tshad du byin 
gyis brlabs/_/bzang zhing mdzes la blta na sdug/rgyan gyi bkod pa de mthong nas/_/'dod dang 
gzugs na spyod pa yi/_/lha yi bu rnams rang rang gi_/khyim gyi dga' ba bsams pa na/_/dur 
khrod lta bu'i 'du shes skyes/_/khyams chen de yi bkod pa bzang po na/_/khor yug dngul gyi ra 
bas zlum por bskor/_/de nang gser gyi stegs bu gru bzhi pa/_/dpag tshad bcu yis mtho ba'i 
rtsa ba na/_/rin chen nal gyi rdzing bu 'bum phrag tsam/_/pad+ma rA ga'i dpag bsam ljon pa yi/_/
rtse mo mkha' la reg cing dbang sngon gyi/_/lo ma'i gur khang phub pa'i gdugs mdzes kyi/_/bsil 

yab phyogs brgyar 'bab pa'i ljon pa ni/_/bye ba phrag brgyas phyogs mtshams kun nas bskor/_/
gser gyi thag pas sbrel ba'i lung mig la/_/chu srin kha nas 'phyang ba'i mu tig gi_/drwa ba drwa phyed nor 
bu'i phra tshoms can/_/har mig dag la dngul dkar me long bkod/_/rlung gis bskyod pa'i 
g.yer kha'i gsung snyan las/_/'dus byas mi rtag rtag pa'i go skabs med/_/zag bcas mi bde 
bde bar 'dzin pa 'khrul/_/chos kun bdag med med sogs mtha' dang bral/_/myang 'das rab 
zhi zhi ba'i mtha' spongs zhes/_/snyan pa'i sgra dbyangs rna bar snyan/_/tog mtho ljon pa kun gyi tog/
'od 'bar nor bu 'bar ba'i 'od/_/phyogs brgya gsal zhing 'og gi phyogs/_/rin chen mang po'i 
'bras bu yi/_/rtag par g.yur za ldem pa can/_/nor bu 'bar ba'i 'od zer gyi/_/bar bar 
dag na an da rnyil/_/khu ba 'khyil ba'i mtsho 'gram na/_/dngul dkar thig le'i pad+mo la/_/
gser gyi bung ba lding zhing rol/_/sprul pa'i lha phrug gzhon nu rnams/_/sor gdub 'phen cing 
rtse dga' bgyid/_/nags kyi khu byug snyan sgrogs shing /_/rab mdzes rma bya glu dbyangs len/_/khrung 
khrung gshog rtse mgrin pa 'degs/_/yid 'ong ngur ba'i ngar ngar gyis/_/yid 'byung gtam yang 
mtshon par byed/_/gser gyi stegs bu mnyam zhing 'jam pa'i ngos la in+d+ra nI la'i dri zhim chu 
yis byugs/_/khyams mthil sngo zhing dwangs pa'i ngos la gser gyi pad+ma 'dab stong ldan rnams 
bcal du bkram/_/yid 'ong pad+ma dmar po skud pa ring pos mig mangs ris su drang por rab 
'then nas/_/bsnol mtshams kun du nor bu'i 'phreng ba nyer spel rin chen bdun gyi phye ma gram 
bur brdal/_/dbus na seng chen brgyad kyis bteg pa'i khri/_/bkod legs rin chen 'bar 
ba'i do shal dang /_/bcos bu'i ras dkar bzang po'i khri khebs dang /_/mdangs bkra nor bu 
'bar ba'i rgyab yol can/_/ka na ka yi me tog ni/_/kha dog gsar pa'i mdangs ldan pas/_/
ga nas bltas kyang yid 'ong ba/_/nga rgyal ldan pa kun gyis mchod/_/a ka ru yi bdug spos ni/_/
du kha mtha' yas sel byed pa/_/cho ga bzhin du gus pa yis/_/lha nga sa la btsugs te 'bul/_/
ko'u shi ka'i nor bu ni/_/kho nar ma zad tshangs pas kyang /_/go ba skyes nas phul ba yi/_/ngo 
mtshar can gyi snang gsal yod/_/ku mud rgyas pa'i chu gter gyi/_/khu ba dri zhim bzang po dang /_/

gur kum gyis bran dri chab ni/_/ngur smrig mtshams sprin gzhon nu bzhin/_/ka ra ku shu'i zhal zas 
dang /_/kha na ma tho med pa'i sman/_/ga bur dri zhim dang ldan pa/_/nga yir 'dzin pa spangs te 
'bul/_/ka la ping ka'i dbyangs snyan po/_/kha nas g.yer kha'i gsung snyan ltar/_/ga le 
gang+gA'i rgyun bzhin du/_/nga yi sgo nga'i nang nas ni/_/slar yang rdzus te skye bo zhes/_/ka la ping 
ka'i ma rnams smra/_/ka ma la yi yon tan ni/_/kha cig smon lam dbang gis te/_/ga zha can gyi 
'dod lha dang*/_/nga rgya can gyi tshangs pas kyang /_/ca co spangs nas mchod par byed/_/cha shas 
gser gyi cod pan yang /_/tog dkar po yi gdan du 'dings/_/de lta'i yon tan dang ldan 
pa'i/_/seng ge'i khri chen nyams dga' bar/_/byang chub sems dpa' tog dkar po/_/dal 
zhing brjid par gdan chags nas/_/lha yi 'khor la 'di skad smra/_/grogs dag byang chub 
sems dpa'i lus/_/bsod nams brgya yi mtshan bzang gis/_/legs par brgyan pa 'di la 
ltos/_/phyogs bcu kun nas 'ongs pa yi/_/sems dpa' srid pa tha ma pa/_/'dzam bu'i gling du 
'pho 'gyur ba/_/'di dag kun la legs par ltos/_/de nas 'khor gyi tshogs chen des/_/byang 
chub sems dpa'i tshogs de mthong /_/yan lag lnga yi phyag byas nas/_/ched du brjod pa ched du 
brjod/_/de nas 'di skad ces bka' bstsal/_/byang chub sems dpa' 'chi 'pho ba'i/_/dus la 
bab tshe 'khor rnams la/_/chos sgo brgya dang rtsa brgyad pa/_/'chad par 'gyur ba gus pas 
nyon/_/dang dad mchog dga' dga' ba dang /_/lus ngag yid kyi sdom pa gsum/_/rjes su 
dran drug tshad med bzhi/_/mi rtag sdug bsngal bdag med bzhi/_/ngo tsha shes khrel yod dang 
bden/_/yang dag chos spyad gsum skyabs 'gro/_/byas bzo byas pa rig pa dang*/_/chos shes 
dus shes nga rgyal bcom/_/zhe 'gras med dang 'khon mi 'dzin/_/mos dang mi sdug gnod sems 
med/_/gti mug med dang chos don gnyer/_/chos 'dod chos tshol yang dag sbyor/_/ming dang 
gzugs shes rgyu lta bcom/_/rjes chags khro spong phung por mkhas/_/khams dang skye mched la 
mkhas dang /_/mi skye chos la bzod thob dang /_/byang chub phyogs mthun sum cu bdun/_/sems 
bskyed bsam sbyor lhag bsam dang /_/pha rol phyin drug thabs mkhas dang* /_/bsdu dngos bzhi 

dang sems can smin/_/dam chos 'dzin dang tshogs gnyis dang /_/zhi lhag so so rig rton bzhi/_/
gzungs dang spobs pa thos pa dang /_/rjes mthun chos kyi bzod pa dang*/_/mi skye'i chos kyi 
bzod pa dang /_/phyir mi ldog pa'i sa dang ni/_/ye shes pa dang dbang bskur sa/_/'di dag 
chos snang sgo yin te/_/grogs dag chos sgo brgya rtsa brgyad/_/byang chub sems dpa' 'chi 'pho'i 
tshe/_/'khor la gdon mi za bar ston/_/de skad ces bka' bstsal pa dang /_/de'i tshe lha'i bu 
brgyad khri bzhi stong byang chub tu sems bskyed par gyur to/_/sngon sbyangs pa byas pa sum khri nyis 
stong mi skye ba'i chos la bzod pa thob bo/_/lha'i bu bye ba phrag sum cu rtsa drug ni/_chos rnams la 
chos kyi mig rdul med cing dri ma dang bral bas rnam par dag go_/de nas byang chub sems dpa' 
tog dkar pos tshigs su bcad pa 'di dag bka' bstsal to/_/ka ye grogs dag bde ba ni/_/
kha na ma tho med pa'i dge_/ga shed sngon byas las byung zhes/_/nga yis the tshom med par shes/_/ca
co spangs te slar yang ni/_/cha shas dge ba ma bsags na/_/ja yi nus pa lan gcig yin/_/nya 
gang zla ba mar ngor nyer/_/ta la'i mgo bo bcad pa bzhin/_/tha ma ngan 'gro'i khyim du 'gro_/da 
dung dge ba goms byas na/_/na rga 'chi las myur du grol/_/pA ra mi tar rang gnas nas/_/pha 
rol phyin la gzhan sbyor mdzod/_/ba dan bzhin du tog dkar ngas/_/mar gyur 'gro ba kun 
don du/_/tsak+Shu la sogs gzhan la btang /_/tsha grang sdug bsngal khyad du gsad/_/dza ya'i go 
'phang mgyogs par thob/_/wa ki shwa ra nyid gyur nas/_/zha long la sogs 'gro ba'i don/_/za 
byed bdud dpung pham byas te/_/'a cag chos 'khor myur du bskor/_/ya thog mtho ba'i 'og 
min nas/_/ra hu'i gnas kyi bar thams cad/_/la la skal med ma gtogs pa/_/sha mdangs 
dkar bas chos nyan 'ong /_/sa yi steng der khyod kyang shog/ha cang dges ba'i bdud rtsi de/_/a 
la la zhes khyod la ster/_/nga yis don chen de na grub/_/de skad bka' stsal de thos nas/_/'khor 
gyi lha tshogs ma lus pa/_/yid la gdung ba rab 'bar te/_/ku mud zum 'dra'i gzhin mdog nag/
khur gyis non bzhin shugs nar byed/_/gum la thug pa'i sdug bsngal gyis/_/ngu skad bton nas 
'di skad lo/_/bcom ldan khyod 'dir mi bzhugs na/_/chos kyi skal ba su yis 'chad/_/jo bo 

dam pa su la zhu/_/nyon mongs tshogs rnams su yi 'dul/_/tog dkar po yis bka' stsal pa/_/
thod dang kho bo'i cod paN 'di/_/do red byams pa la gtod kyi/_/nos na khyed cag phun sum 
tshogs/_/Ar+ya mai tri nA tha 'di/_/ha cang ring por mi thogs par/_/sa steng 'dzam bu'i gling nyid 
du/_/shAkya thub pa'i rjes thogs der/_/la gor rdzogs sangs rgya 'gyur bas/_/ra ba dngul 
dkar khor yug dang*/_/ya thog nor bu 'bar ba can/_/'a cag nyid kyi chos kyi khri/_/za 'og 
dar gyis spras pa der/_/zhwa bzhin bkur la jo bo zhus/_/wa ti gang gsung de la nyon/_/dza ya dza 
ya zhes bos la/_/tsha tram ka dang pa tam ke_/tsa ma ra yi bsil yab phul/_/mar gyur 'gro ba 
khyed rnams kyi/_/pha gcig byams pa 'dis mdzad do/_/ba gam gsal ba'i dga' ldan 'di/_/
pa sangs lta bu dkar ba dang /_/na rga 'chi las mgyogs par grol/_/da nas bzung ste gus par 
byos/_/tha mar 'di yis bslu mi srid/_/ta tha ga ta dang mtshungs so/_/nya rgyas zhal gyi dkyil 
'khor las/_/ja mtshungs bdud rtsi myur du long*/_/cha shas rdzogs pa'i chos gang de/_/ca co 
med par gus pas nyon/_/nga rgyal ma byed khengs pa skyungs/_/ga le nga dang mnyam pa 'ong /_/kha 
ta gang gsung de la nyon/_/ka ma dang ldan lha rnams kyis/_/mgon skyabs byams pa 'di yin 
no/_/zhes de skad ces bka' bstsal nas/_/rgyal ba ma pham pa rang gi rgyal tshab tu mngon par 
dbang bskur ba yin no/_/de nas rim gyis 'dzam bu'i gling du 'pho ba dang /_lhums su 'jug 
pa la sogs pa bzang po rnam pa bcu gnyis kyis stong gsum mi mjed kyi zhing pa rnams phan 
bde'i dpal 'byor bzang po la longs spyod pa dang /_lhun gyis grub cing rgyun mi 'chad pa'i 'a
phrin las kyis khyab par mdzad pa yin no/_/'phags pa rgya cher rol pa las 'byung ba'i byang chub 
sems dpa' dga' ldan gyi gnas na bzhugs pa'i bkod pa bstan pa ste le'u dang po'o//_//
'dir smras pa/_dga' ldan rgyal ba byams pa la/_/rab dang dga' bas dang phyag 
'tshal/_/las ngan bag chags bsal mdzad pa/_/'phags pa ma pham dam pa lags/_/ka ye 
rgyal ba ma pham pa/_/kha ba can nas 'di skad du/_/ga shed bzhud pa'i zas gtsang sras/_/nga yis 
gang na bzhugs ma thos/_/ca co mang pos btsal byas kyang /_/cha shas tsam yang ma rnyed do/_/a 

la la ste ma pham pa/_/ha cang nye bar bzhugs so zhes/_/sa steng mi rnams kun gyis thos/_/sha 
ra Nam sogs legs sbyar gyis/_/la mor skyabs su mchi lags kyi/_/yud tsam zhig gis long 
mdzod cig/'u cag zas gtsang sras po la/_/zur du 'dug nas snyan ngag gis/_/zhu thug 'ga' 
zhig bgyid 'tshal lo/_/kye ma zas gtsang sras khyod kyis/_/lha yul skye ba gcig thogs pa/_/
thams cad 'dzam bu'i gling 'dir khrid/_/lha yi 'jig rten stongs min nam/_/de lta na yang mi 
yul gyi/_/'gro ba mang po tshul khrims la/_/'god 'di lha yi 'gro ba yi/_/skyin por 'bul ba 
yin lags sam/_/khyod kyis sa steng 'gro ba 'di/_/mtha' dag lha yi yul du btang /_/dga' 
ldan chos kyi 'dun sa der/_/de 'dra'i spangs pa rngo thog gam/_/su yis bshol kyang ma gsan 
par/_/'dzam bu'i gling du 'pho mdzad nas/_/mi rnams dga' ldan byams pa'i drung /_/gtong 
bar mdzad 'di rgyu ci lags/_/khyod kyi phrin las gang zhugs la/_/de'i yang phrin las 'jug 
lags sam/_/de lta yin na bdag cag kyang /_/dga' ldan gnas su khyod kyis thong /_/khyod 
kyi dam chos ma lus pa/_/gzhan la ma rgyud de na yod/_/bdag cag mi yi 'gro ba pa/_/bsod 
nams ldan zhing blo rno ba/_/ma lus khyod kyis lha yul dang /_/zhi ba'i dbyings su bsgral mdzad 
nas/_/ngan song gnas nas tshe 'phos pa/_/blo rtul bsod nams zhan pa yi/_/mi 'ga' 'dzam 
bu'i gling 'dir gzhag/khyod nyid zhing gzhan gshegs gyur pas/_/sngon gyi 'dzam bu gling pa de/_/
khyod kyis rgud par byas min nam/_/da ni bdag cag mgon med rnams/_/ji ltar bya ba khyod 
kyis ston/_/brtse med bdud kyi dgra khyod kyis/_/lha dang mi yi 'jig rten gyi/_/'khor ba'i 
nags la brtse med par/_/thams cad ye shes zhugs kyis bsregs/_/myang 'das zhi ba'i 
'brog dgon der/_/stobs dang ting 'dzin mche ba can/_/glang chen khyod nyid gcig pur 
bzhugs/_/re shig skyo bar ma lags sam/_/de lta na yang srid pa'i lha/_/rmongs dang chags 
pa'i thugs rje can/_/yan lag bcu gnyis dang ldan pas/_/rgyun mi 'chad pa'i 'khor lo 
yis/_/rnga dbyangs sgrogs pa'i sprin rum nas/_/nyon mongs las kyi char rgyun spel/_/skye ba'i 
sa gzhi bzang po la/_/'khor ba'i nags tshal rgyas par byas/_/'khor ba'i nags tshal nyams 

mi dga'/_/gzhan nas rings par 'ongs pa yi/_/lha mi'i khu byug tshogs kyis gang /_/de nas 
khyod kyis skyo sangs thos/_/sngon dus khyod gsung bdud rtsi ni/_/'dzam gling mi yi ston par 
gzhag_/de tshe mi rnams rgud pa dang*/_/bral zhes 'jig rten rgan pos gleng*/_/deng sang khyod 
gsung bdud rtsi ni/_/mar ngor gyur pas lus phra ba/_/shes rab mig gis brtags brtags 
kyang /_/nyin re bzhin du mi gsal gyur/_/thugs rje che ldan thub dbang nyi ma khyed/_/'chi med 
gnas der 'khrungs pa yin na ko_/'dzam gling bsod nams shar gyi ri bo'i rtser/_/rtag par mi 
bzhugs gang de rgyu ci zhig_/gling gzhan gdul bya'i bsod nams shing rta yis/_/mgyogs par
drangs pas gshegs pa yin dgongs na/_/skal mnyam sems dpa'i tshogs dang lhan cig tu/_
dang po nyid nas gling der mi 'pho ci/_/gling gzhan sangs rgyas brnyes pa'i sa min pas/_/gling 
'dir dbang por byon pa yin na kye/_/gling 'dir sangs rgyas mdzad nas gling gzhan gyi/_/'gro 
ba'i don du rtag par bzhugs mdzad na/_/de 'dra de la byas pa mi bzo zhes/_/'jig rten ngan 
pa'i grangs su bgrang min nam/_/gling gzhan don grub mdzad pa'i skabs bab na/_/khyod kyis 
mnyam par gzhag las ma g.yos bzhin/_/bgrang yas sprul pa cig char sprul nus zhes/_/dam 
bcas gyur pa de dang cis mi 'gal/_/'dzam gling gdul bya'i dus las yol gyur na/_/phrin 
las 'od stong gsal ba'i nyi ma ni/_/bstan 'dzin shar gyi ri bo'i phrag pa nas/_/da dung yang 
yang spro ba 'di ko ci/_/gling gzhan 'gro ba'i don ma grub mdzad nas/_/nyi ma ji bzhin 'khor ba 
yin gyur na/_/thub dbang nyi ma nub nas sum stong dang /_/drug brgya'i bar du mi 'byon 'di ko 
ci/_/khyod kyis sngon dus 'dzam bu gling pa la/_/lhag par dgongs nas thugs mchog bskyed 
min nam/_/bdag cag 'dzam gling mi rnams phal che ba/_/ci dgar bor nas mgyogs par 
gshegs de ci/_/'on kyang 'di dag khyod kyis nongs min gyi/_/rang cag rang gi skal ba ngan
par zad/_/mtshan mo'i ded dpon gnas las mi g.yo yang /_/chu gter dwangs pa'i dbus su 
'di 'char gyi/_/ma rungs rnyog ma'i rdzing bur min de bzhin/_/'on kyang 'dzam bu gling pa la/_/
snying nas dgongs pa yin na sngon/_/'dzam bu gling du ma 'phos par/_/dga' ldan gnas der 

bzhugs mdzad na/_/byams pa ji bzhin tog dkar po/_/da lta'i bar du mi bzhugs ci/_/deng 
sang 'di na mi 'ga' zhig_/byams pa'i drung du phyin pa yod/_/tshul bzhin bsgrubs na byams pa 
yang /_/gnas 'dir byon pa de ji bzhin/_/khyod kyang dga' ldan bzhugs gyur na/_/chos rgyun 
rkang pa'i 'gros kyis ni/_/bgrod na yul de thag mi ring /_/de nas bdud rtsi rdzogs par 'thung /_/
yang na 'chi ba'i dus kyi tshe/_/khyod sku yid la bsam byas na/_/khyod drung pad+ma'i lte ba la/_/rdzus 
te skye ba ma yin nam/_/deng sang thub pa'i dbang po khyod/_/gang na bzhugs pa'i gnas de yi/_/
khungs kyang khyod kyis ma bstan na/_/bdag cag smon lam ji ltar btab/_/de phyir khyod kyi 
mkhyen rab dang /_/thugs rje'i tshad dang mnyam pa de/_/ma pham byams pa yin pa dang /_/khyod 
kyis phrag dog mi mdzad cing*/_/thugs rjes rjes su gnang gyur na/_/de la snying nas skyabs su 
mchi/_/de yi bzhugs pa'i gnas de yang /_/'di nas ha cang thag mi ring /_khyod dang mi mnyam 
gzhan zhig ni/_/khyod kyi khri la ga nas 'khod/_/de phyir rgyal ba byams pa la/_/snying nas gus 
pas phyag 'tshal lo/_/sems can kun la byams pa dang /_/byang chub sems mchog bskyed pa 
dang /_/dam pa'i chos ni 'dzin pa yi/_/mchod pa bzang pos khyod mchod do/_/mang du thos dang 
shes rab dang /_/byang chub mchog tu sems bskyed pa/_/byams pa'i zhing du skye'o zhes/_/thugs 
rje che ldan nyid kyis gsungs/_/de phyir nyi ma re re bzhin/_/rje btsun mdun gyi nam mkha' la/
mos pa dang ni gsang sngags dang /_/phyag rgyas gsal bar spyan drangs nas/_/tshul khrims 
le'ur gsungs pa yi/_/cho gas byang chub sems bskyed do/_/de nas rgyal ba'i gsung rab spyi/_/
khyad par byams pa'i gsung rab la/_/thos pa dri ma med pa ni/_/btsal zhing rtag tu bsrung bar 
bya/_/ji tsam nod pa'i tshul khrims kyang /_/de tsam nod pa'i dus de srid/_/de yis nyes pas ma 
gos par/_/srog bzhin rtag tu bsrung bar bya/_/de nas 'chi ba'i dus kyi tshe/_/rje btsun yid 
la dran tsam gyis/_/skad cig de la thugs rje yi/_/'od zer bdag gi spyi bor zhog/rje btsun 
zhal gyi dkyil 'khor ni/_/dag cing gsal bar mthong gyur nas/_/de la dga' dang spro ba 
dang /_/dad cing ngo mtshar dpag med kyis/_/'dab stong ldan pa'i lte ba la/_/dag cing gsal 

ba'i lus rdzogs te/_/theg pa mchog gi chos thos nas/_/skye med chos la bzod thob shog/de 
nas byang chub sems dpa' yi/_/rnam par rol ba dpag med kyis/_/'bad mi dgos par zhing 
rnams su/_/'gro ba'i don mang bgyid par shog_/tshe 'di'i nyin byed rnam g.yeng 'od stong can/_/
glo bur rgas pa'i gos nag gis sgribs bzhin/_/'chi bdag nub ri'i mal du nyal kha na/_/mngon
par phyogs tshe byams mgon thugs rje yi/_/'od dkar snang bas phyogs kun gsal mdzad na/_/
bag yod mal nas langs te tshul khrims kyi/_/smad g.yogs 'jam po thos ba'i bla gos can/_/ngo 
tsha shes pa'i ska rags legs bsdams te/_/rje btsun zhabs la gus pas phyag byas nas/_/tshul 
khrims dag pa'i bdug spos rab 'bul zhing /_/gzungs dang ting 'dzin bdud rtsi'i zhal zas 
dang /_/smon lam dag pa'i rnga chen brdung bar shog_/tshe 'di'i nyin byed ngang pa'i ded dpon ni/_/
'chi bdag nub ri'i pad mtshor lhung ba yi/_/rje btsun thugs rje'i rlung shugs cher g.yos 
pas/_/dga' ldan nam mkha'i ngos la 'phur byed shog_/tshe 'di'i nyin byed 'dzam gling nub kyi 
/rnam par spangs tshe skabs gsum dga' ldan gyi/_/shar gyi ri bo'i ba gam la 'dzegs nas/_/
rje btsun zhal gyi 'dzum mdangs gsal byed shog_/rnam dpyod gzhin mdangs gsal ba'i sngo 
sangs ma/_/tshul khrims dag pa'i thun mtshams bla gos can/_/mang thos lang tsho rgyas pa'i zur 
mig mas/_/rje btsun nyi zla'i zhal gyi bdud rtsi len/_/bshes gnyen gong ma'i rim brgyud ma 
chad cing /_/thos pa'i mda' yab shar du ring brtsegs pa'i/_/rnam dpyod ri dbang mthon po'i 
ral pa'i rtser/_/rje btsun thugs rje'i nyi ma cis mi 'char/_/'chi srid nub kyi ri bo'i ku mud 
tshal/_/dad pa'i ngang mo dgod pa'i bsti gnas mchog_/thugs rje'i bsil zer lhung ba'i chu 
gter der/_/rje btsun ngang pa'i ded dpon cis mi 'byon/_/'chi med grub pa'i bshes gnyen 
'ga' zhig gi_/rnam dpyod pad+mo rab rgyas dad pa dang /_/thos pa'i chu klung g.yo ba'i mtsho 'gram 
der/_/rje btsun zhal gyi dkyil 'khor cis mi 'char/_/zhes thugs rje can thub pa'i dbang po 
dga' ldan gyi gnas nas 'phos pa la/_'phyar kha gtong ba'i zol gyis dga' ldan gyi gnas su 
sems bskyed pa ngang pa'i sgra dbyangs zhes bya ba/_yul dbus kyi snyan ngag mkhan mi pham dge 

ba'i bshes gnyen gyis/_gtsang g.yas ru'i sa'i thig le nyug rgyal khang gi gtsug lag khang du/
mgrin dbyangs snyan gyi lo'am/_lcags mo yos kyi snron gyi nya ba'i phyogs dang po la/_ma pham pa 
la yid rab tu dang ba dang bcas pa'i ngag gis gus par sbyar ba yin no/_/mang+ga laM//_//

@#/_/bde ba can gyi zhing gi bkod pa dang*/_smon lam rnam par dag pa 
mdo dang rjes su mthun pa pad+ma dkar po'i 
phreng ba zhes bya ba/
@#/_/a mi ta bA b+hu ta/_pra b+ha/_bi shud+d+ha/_sU ta u nu/_mA la nA ma/_bde ba can 
gyi zhing gi bkod pa dang /_smon lam rnam par dag pa mdo dang rjes su mthun pa pad+ma dkar po'i 
phreng ba zhes bya ba/_smra ba rnams kyi mchog thams cad mkhyen pa'i zhabs kyi pad+mo dri ma med pa la 
gus pas phyag 'tshal lo/_/ngag gi dbang phyug bcom ldan 'jam dpal nyid/_/rab yangs 
bsil zer rgyas pa'i gdan steng na/_/mkhas rnams dga' ba'i legs bshad mgrin pa'i 
dbyangs/_/dri za'i bu mo stong gi rgyud mangs la/_/snyan par bsgyur nas kun la legs 'doms 
pa'i/_/yid 'phrog lha mo'i zol gyis 'dzum zhing sgeg/yid 'ong snyan ngag spel bas don mthun 
tshogs/_/ma lus dbang du bsdud la phyag 'tshal lo/_/don bzang snyan ngag 'phreng ba spel shes 
pa/_/de dag 'jig rten gsum na kun gyis bkur/_/snyan ngag ut+pal gsar pa'i phon po ni/_/
phyogs bral skye bo'i ral par gus pas len/_/de phyir ston pa thugs rje can nyid kyi/_/gsung 
dbyangs snyan pa snyan ngag nyams kyis ni/_/gus pas bsnyad do blo mig bzang de dag_/dang ba'i 
yid kyis grims par mnyan 'tshal lo/_/sngon tshe ngur smrig gsar ba'i thun mtshams kyi/_/sprin 
phreng gzhon nu'i bla gos mdangs kyis ni/_/sngo bsangs nam mkha'i mdzes pa 'phrog bgyid pa'i/
rab byung ngang pa'i tshogs kyis mdun bdar ba/_/dge slong blo ldan chos kyi 'byung gnas zhes/_/
smon lam mgrin pa'i rnga sgra ma nyams shing*/_/snying stobs gser gyi thig le'i phreng ba yis/_/nyer 
mdzes tshogs gnyis gshog yangs dkar po can/_/yon tan pad+mo'i phreng bas legs 'khyud 

pa'i/_/zhing bzang 'o ma'i rgya mtsho bzung bzhed pas/_/ston pa 'jig rten dbang phyug rgyal po 
la/_/bstod pa'i ngar sgra sgrog la phyag 'tshal lo/_/ston pa de yi bye ba snyed kyi lor/_/sangs 
rgyas bye ba phrag khrig brgya stong phrag/brgyad cu gcig gi zhing gi yon tan kun//legs par 
bsnyad nas de dag gcig bsdus pa'i/_/zhing mchog bzung zhes khyod la 'doms pa na/_/sngon 
chad sangs rgyas sus kyang ma sprul pa'i/_/dpe bral bde ba can zhes snyan grags pa/_/sprul par 
thugs mchog bskyed la phyag 'tshal lo/_/rang nyid sprul pa'i gzugs kyis 'tshang rgya ba'i/_/zhing 
der ngan song gsum dang lha min gyi/_/dug gi mtsho chen ma skams de srid dang /_/mi dang bdud 
rtsi'i zas can 'o ma'i mtshor/_/gser mdog bla gos mdangs kyis bkra ba dang*/_/mngon shes 
lus ma rdzogs pa de srid du/_/ngang pa'i rgyal por 'tshang mi rgya'o zhes/_/dam bca'i rnga chen 
bsgrags la phyag 'tshal lo/_/nyams dga'i zhing mchog bdud rtsi'i chu gter der/_/yid 'ong 
gdul bya ngang pa'i khyu lding ba/_/yang dag nyid du nges par ma gyur dang*/_/rgyal ba ston pa de yi 
sku tshe dang*/_/nyan thos 'dus pa'i tshogs kyi tshad dang ni/_/zhing de'i lus can yongs kyi tshe tshad 
dang /_/rgyal de'i 'od zer tshad dang ldan de srid/_/de ltar dam bcas de la phyag 'tshal lo/_/
nyes spyad mgrin pa'i rdza rnga brdung byed pa'i/_/lus can ngang mo'i rol rtsed ma spangs pa/_/de 
srid zhing de ngang pa'i rgyal po yi/_/tshangs par spyod pa'i yid bzhin mtsho min zhing /_/rang nyid 
mngon sangs rgyas pa'i mtshan dang ni/_/de la bsngags pa'i bstod dbyangs me tog phreng /_/phyogs 
bcu'i rgyal bas mi 'dzin de srid du/_/de ltar dam bcas de la phyag 'tshal lo/_/rang nyid rnam 
sangs rgyas pa'i rgyal ba de'i/_/mtshan bzang gser gyi ut+pal phreng ba ni/_/zhing gzhan gnas 
pa'i bzhin bzang gang dag gi_/rab mdzes rna ba'i rgyan du 'chang de dag/'chi ba'i dus la bab tshe 
rgyal ba de/_/'khor tshogs rgya mtsho'i sprin dpung mthug po'i dbus/_/gsal bar mi mthong de 
srid de lta zhes/_/de ltar dam bcas de la phyag 'tshal lo/_/zhing der skyes pa'i lus can ngang 
mo kun/_/mtshan mchog sum cu gnyis kyi mu tig gi_/rin chen rgyan phreng ma btags de srid 
dang /_/zhing mchog bdud rtsi'i chu gter yid 'ong de'i/_/snyan grags rnga sgra thos pas zhing bzang 

der/_/'gro 'dod yid kyi gshog rtse 'degs byed pa/_/kun kyang ngang gis skye bar 'gyur de srid/_/
de ltar dam bcas de la phyag 'tshal lo/_/rang nyid rdzogs sangs rgyas pa'i zhing mchog der/_/
sems dpa' gang dag kun tu bzang po yi/_/spyod pa nges par 'byung rnams ma gtogs pa/_/
sems can thams cad bla med byang chub tu/_/skye ba gcig gis thogs par ma gyur dang /_/ji 
srid so sor rig bzhi ma thob pa/_/de srid mngon par 'tshang mi rgya'o zhes/_/de ltar dam bcas 
de la phyag 'tshal lo/_/zhing de'i rgyal ba'i sras rnams zhing gzhan gyi/_/rgyal la mchod pa'i yo 
byad ji snyed pa/_/bsams ma thag tu char bzhin 'bab 'gyur zhing /_/nyin re bzhin yang mchod 
par sems bskyed pa/_/de tshe phyogs bcu'i sangs rgyas de dag gis/_/mchod pa'i dngos po 
thugs brtses nyer bzung ste/_/ji srid bzhes par ma gyur de srid du/_/de ltar dam bcas de la 
phyag 'tshal lo/_/zhing der skyes pa'i lus can thams cad kyang /_/rdo rje lta bur sra ba'i lus 
bzang dang /_/rgyan gyi khyad par lha las phul byung dang /_/rnam kun mkhyen pa'i chos kyi bka' 
mchid dang /_/stong phrag drug brgya'i tshad ldan byang chub shing /_/'tshal ba'i dge rtsa kun gyis ma 
thob pa/_/de srid zhing der 'tshang mi rgya'o zhes/_/de ltar dam bcas de la phyag 'tshal lo/_/zhing 
gzhan gnas pa'i sems can gang dag gis/_/bdag gi ming tsam thos nas dad byed pa/_/de 
dag kun kyang byang chub snying po'i bar/_/bud med dngos por nam yang mi skye zhing /_/gzugs 
dang dbang po kun tshang tshangs par spyod/_/lha dang bcas pa'i 'jig rten gyis mchod par/_/ji 
srid ma gyur de srid de lta zhes/_/de ltar dam bcas de la phyag 'tshal lo/_/zhing der skyes ma 
thag tu sems can rnams/_/bsam gtan gsum par zhugs pa'i dge slong gi_/bde ba las 
lhag ma thob de srid du/_/'tshang mi rgya zhing byang chub sems dpa' rnams/_/sangs rgyas zhing gi 
bkod pa phun tshogs pa/_/de ma thob dang ji ltar nyan thos bzhin/_/dam chos sgra dbyangs mi 
'byung de srid du/_/de ltar dam bcas de la phyag 'tshal lo/_/zhing gzhan gnas pa'i byang chub 
sems dpa' yis/_/rang nyid rnam sangs rgyas pa'i mtshan thos pas/_/ting 'dzin sgo mang thos 
par gyur pa dang /_/byang chub spyod la dad par gyur ba dang /_/bzang po'i rigs su rtag par skye ba 

dang /_/mi skye'i chos la bzod pa thob pa dang /_/sangs rgyas chos la mi ldog min de srid/_/de 
ltar dam bcas de la phyag 'tshal lo/_/de ltar snying stobs 'gros kyis 'gying sgeg pa'i/_/rtsal 
ldan chos kyi 'byung gnas ngang pa'i dbang /_/smon lam li khri'i thig phreng ma nyams shing /_/dam 
chos mgrin pa'i dril chen bsgrags bzhin du/_/phyin drug bdud rtsi'i rgya mtsho rab yangs par/_/
rol zhing rtse ba'i dga' ston mthar phyin nas/_/da lta bde ba can zhes snyan sgrogs pa'i/_/zhing 
der rdzogs sangs rgyas la phyag 'tshal lo/_/khyod sku'i brjid pa byi ru'i lhun po la 'gongs shing /_/
khyod zhal rgyas pas nyi ma 'bum gyi gzi mdangs 'phrog/dkyus rings spyan gyis pad+ma dmar po'i 
dregs 'joms pas/_/dpal ldan rgyal ba 'od dpag med ces grags gsal ba/_/rnam 
sangs rgyas nas da lta bskal chen bcur longs shing /_/da dung grangs med bzhugs pa de la 
phyag 'tshal lo/_/zhing gzhan dag na byang sems mdzad pas dus 'da' zhing /_/zhing der rgyal 
ba 'od dpag med kyi rgyal tshab tu/_/mngon par rdzogs sangs rgya bar dam bca' brtan mdzad 
pa'i/_/spyan ras gzigs dbang thugs rje che la phyag 'tshal lo/_/la lar sangs rgyas mang po'i 
mdzod 'dzin sems dpa'i tshul/_/gzhan du rigs rnams kun gyi bdag po 'khor lo bsgyur/_/
de las gzhan du gdug pa can rnams tshar gcod mdzad/_/nam mkha'i sku can mthu chen thob la 
phyag 'tshal lo/_/rgyal ba ston pa de yi 'od dang ni/_/sku tshe'i tshad dang nyan thos 'dus pa'i 
tshogs/_/phan tshun 'gran pa bzhin du 'phel ba na/_/tshad bzung med ces 'di na rgan pos 
gleng*/_/sna tshogs rgyan rnams 'khrol ba'i sngo sangs ma/_/chags ldan kun gsal bu mo'i gdong 
pa yis/_/'od dmar sku mdog yid 'phrog mdza' po'i gdong /_/mjal bar nus zhes lang tsho 
ldan rnams smra/_/khyod kyi 'od zer pad+ma dmar po'i mdangs/_/mtha' yas shes bya'i pha mtha' 
la 'gongs na/_/in+d+ra nI la'i mdog can sngo sangs ma'i/_/zur mig khor yug ma brgal de ko 
ci/_/khyod kyi sku tshe'i tshad dang mnyam pa yi/_/dpe gzhan sus kyang btsal bar ma nus na/_/
nyi zla'i mig can an+d+ha rnyil gyi ni/_/sham thabs bgos pa'i na chung 'jo sgeg mkhan/_/sngo sangs 
ma de'i tshe tshad gang yin pa/_/khyod kyi sku tshe'i tshad kyang de min nam/_/khyod kyi nyan thos 'dus 

pa'i tshad gang de/_/nam yang grangs kyis bgrang bar mi nus na/_/shes bya'i grangs las nyung ba 
de ko ci/_/grangs des shes bya'i grangs la 'gran bzod na/_/grangs de thams cad mkhyen pas 
mi gzigs ci/_/gzigs na grangs de med pa ngo mtshar zhes/_/rtog ge smra ba'i snyan ngag mkhan 
po rnams/_/the tshom brgya byin gzhu yi gur na gnas/_/'on kyang yid gnyis za bas dad byed 
na/_/zhing der skyes kyang pad+mo'i mngal nyid du/_/lo grangs lnga brgyar 'gog pa'i chang gis myos/_/
de phyir the tshom med par phyag 'tshal lo/_/the tshom bsal bas phyogs der phyag byed na/_/zhing 
der chu skyes seng ge'i khri chen la/_/dag cing gsal bar skyes ma thag nyid nas/_/chos kyi 
dga' ston myong ba de yin no/_/de phyir rgyal ba de yi smon lam dang*/_/'gro ba rnams kyi rmad 
byung bsod nams kyi/_/bgos skal gyis thob thugs rjes bsgrubs pa'i zhing /_/zag med bde 
ba can la phyag 'tshal lo/_/ngo mtshar rma bya'i gdugs mdzes ji bzhin rnam bkra'i dngos kun 
sprul rlom tshangs pas kyang ni sprul ma nus na gzhan 'phrul dbang byed bdag pos smos kyang ci 
'tshal dge rgyas bde ba brgya phrag stong gi khengs pa 'phrog byed zag pa med pa'i bde ba can/_/
yid 'ong smon lam dang ni thugs rje'i nyi ma 'bum gyi 'od zer 'thungs pas 'od 'bar rin chen 
mang po zhu ba'i thigs pa gcig tu 'khyil ba'i sa gzhi me long ngos ltar mnyam zhing mdangs pas 
sngo sangs kun gsal dpal mo'i gos kyi mdangs 'phrog pa/_/tshon chen brgya yi mdangs rab 
bkra ba'i gser gyi thig phreng shel gyi skud pa la drangs mig mangs ris su bres pas mdzes 
mtshon sna tshogs nor bu'i phra tshom nyer spras mnan na sor bzhi tsam gyis nem byed bteg na de 
tsam gyis kyang 'phar bar byed/_/yangs shing tha gru nam mkha'i rgya khyon dang 'gran khor yug kun 
tu gser gyi pha gu brtsegs pa'i ba gam mthon pos brjid pa'i shel dkar 'jam po'i khor yug 
gis bskor bar mtshams dag na yid 'ong chu klung stong phrag 'bab pa'i 'bab stegs brgya ldan 
pa/_/rtse mo mkha' la reg cing lo ma'i gur khyams dpag tshad brgya brgyar khyab pa'i in+d+ra nI la'i 
chu shing dang ni an+d+ha rnyil gyi ta la'i phreng bas yongs bskor gser gyi phreng bas bar mtshams sbrel 
ba'i ngos la mu tig chun 'phyang ba/_/'byor zhing lo legs nyams dga' lha dang mi rnams kyis 

gang gser dngul baiDUr+ya dang spug shel mu tig dmar po rdo yi snying po dag ste rin chen bdun 
las grub pa'i ljon shing gis gang rgyal ba nyid kyis sprul pa'i bya rnams gsung snyan sgrogs/_/
phyogs rnams kun tu ser bu'i ngad ldang lha yi bdug spos gsar pas dbang po sim byed rin 
chen ljon pa'i me tog dang ni 'bras bu sa la brul bas gser dngul mu tig sogs kyi phye ma bram 
bur brdal ba ta la bdun srid tsam du khengs/_/dus dus dag tu sprul pa'i sprin rum khrod nas 
lha yi rol mo'i 'brug gi rnga dbyangs snyan sgrogs spos chu dang ni rin chen sna bdun tsan dan phye 
ma'i char 'bebs gdugs dang rgyal mtshan rnams g.yo ka tsa li ka'i bla bres bzang pos rnam 
par bres/_/shel dkar gdugs mdzes gser gyi yu ba la brten dngul gyi dril chung 'khrol 
ba'i nor bu'i bsil yab g.yob pa'i lha yi bu mo mdzes ma dag kyang lag gnyis brkyang nas gar 
byed rin chen me tog ci yang 'thor zhing tsan dan dri zhim ngang gis ldang /_/yu ba'i zol can rma 
bya'i mgrin pa mthon pos bteg pa'i rin chen 'dab ma 'bum ldan pad+mo'i khri chen dpag tshad 
gcig nas bcu pa'i tshad ldan dag gi bar mtshams med par khengs shing 'od zer bye ba stong 
phrag sum cu rtsa drug rnam par spro/_/'od kyi rtse mo re re las kyang sangs rgyas gser gyi mdog can 
mtshan bzang ldan pa stong phrag sum cu rtsa drug re re gsal bar byon te 'khor tshogs rgya mtsho'i 
tshogs dang lhan cig phyogs bcu kun tu gshegs nas sems can kun la dam chos ston par 
mdzad/_/ngo mtshar lha yi bde ba dang ni gang la ci dga'i dpal rab ster byed gting du dpag 
tshad bcu gnyis zab pa'i rin chen dal gyi chu klung 'bum phrag 'khyil zhing 'babs pa'i dbyangs 
dang dpag bsam ljon pa'i ngos nas gser gyi dril bu g.yer kha 'khrol ba'i gsung snyan po/_/
'gyur khugs stong gis tshar du sgrengs pa'i dri za'i rgyud mangs dag la co 'dri bgyid pa'i zab 
gsal chos kyi rnga dbyangs yan lag drug cu dang ldan pas/_/rna ba'i dbang po tshim byed ta ma la 
dang rgya spos tsan dan sbrul gyi snying po'i dri zhim gyis bsgos spos chu 'khyil pa'i mtsho chen pad+ma 
dkar po'i drwa bas snyom par khebs/_khol khol dag na ngang pa dang ni khrung khrung bzhang dang ne tso 
khu byug ka ping dang ni rma bya'i mgrin snyan yid kyi skyo ba sangs par byed/_/gzhan yang /nga la ci 

'dod de ni bsam pa tsam gyis 'byung ste 'dod ldan gzhan 'phrul dbang byed kyis 'gran ga la 
nus te zag med bde ba can/_/ston pa de yi byang chub shing ni dpag tshad stong phrag drug brgya'i 
dpangs kyis mtho ba dang ldan dpag tshad brgyad brgyar yal gas rnam par khyab cing rtsa ba dpag 
tshad lnga brgya ba/_/rtag par lo ma dang ni me tog 'bras bu chags pas kun gyi yid 'dzin lha dang 
mi yi nor bu'i phreng bas rtag tu g.yur za ldem zhing nor bu 'bar bas mngon par bkra/_/gser 
gyi skud par brgyus pa'i rin chen do shal dang ni se mo dos mdzes bkra shis g.yung drung 'khyil 
pas brgyan pa'i mu tig sngo dmar bstar la brgyus pa'i rgyan phreng rnam par g.yo/_/seng ge dang ni 
chu srin kha nas 'phyang ba'i Rin chen drwa ba drwa phyed dang bcas g.yeRa kha'i gsung snyan gyis ni 
phyogs kyi mgron po 'bod cing ma lus dbang du sdud par byed/_/ljon shing de'i yon tan rnam 
drug po/_/gang gis dbang po drug gis nyams myong na/_/zag pa med pa'i bde ba drug bskyed 
cing /_/phyir mi ldog cing mngon shes drug bskyed pa'o/_/de ltar ji skad thos ma thag pa de lta bu 
la sogs pa'i yon tan dran pa sngon du song ste 'di nas nub kyi phyogs rol sangs rgyas kyi zhing bye 
ba phrag khrig brgya stong gi pha rol na de bzhin gshegs pa dgra bcom pa yang dag par rdzogs 
pa'i sangs rgyas 'od dpag tu med pa 'khor byang chub sems dpa' chen po tshad med pa dag dang 
nyan thos kyi tshogs grangs med pa dag gis yongs su bskor te sangs rgyas kyi zhing gi yon tan gyi 
bkod pa phun sum tshogs pa dang ldan par bzhugs pa'i zhabs la ji ltar 'phags pa kun 
dga' bos phyag 'tshal zhing me tog 'thor bar mdzad pa de bzhin du/_bdag kyang phyag 'tshal 
lo mchod pa 'bul lo/_/dga' ba dang spro pa dang dad pa dang mos pa dang rjes su yi rang bar 
bgyi'o/_/ji ltar phyogs bcu'i 'jig rten gyi khams rab 'byams na bzhugs pa'i sangs rgyas 
thams cad bcom ldan 'das de bzhin gshegs pa dgra bcom pa yang dag par rdzogs pa'i 
sangs rgyas 'od dpag tu med pa'i mtshan yang dag par 'dzin cing bsngags pa brjod par mdzad 
pa de bzhin du bdag kyang bcom ldan 'das de'i mtshan yang dag par bzung bar bgyi'o/_/bcom 
ldan 'das de la dga' ba dang spro ba dang dad pa dang mos pa dang rjes su yi rang bar bgyi'o/_/ji 

ltar phyogs bcu'i 'jig rten gyi khams rab 'byams mtha' yas pa na bzhugs pa'i byang chub 
sems dpa' sems dpa' chen po grangs med pa de dag bcom ldan 'das 'od dpag tu med pa 
de la lta ba dang /_phyag bgyi ba dang /_bsnyen bkur ba dang /_chos kyi gtam yongs su dri bar bya 
ba'i phyir 'jig rten gyi khams bde ba can der skye ba'i smon lam 'debs par mdzad pa de bzhin
du/_bdag kyang 'jig rten gyi khams der skye ba'i smon lam btab par bgyi'o/_/'jig rten gyi 
khams de la dga' ba la sogs par bgyi'o/_/ji ltar byang chub sems dpa' sems dpa' chen 
po ma pham pa bcom ldan 'das 'od dpag tu med pa'i zhing gi yon tan gyi bkod pa'i chos kyi 
rnam grangs bzung ba dang /_bcang ba dang /_klog pa dang /_kun chub par bgyid pa dang*/
gzhan dag la rgya cher yang dag par ston pa dang /_de la ston pa'i 'du shes bskyed par mdzad pa 
de bzhin du bdag kyang chos kyi rnam grangs 'di bzung ba la sogs pa de ltar bgyi'o/_/chos kyi 
rnam grangs 'di la dga' ba la sogs pa de ltar bgyi'o/_/ji ltar byang chub sems dpa' sems 
dpa' chen po ma pham pa bde ba can gyi zhing gi yon tan gyi bkod pa phun sum tshogs pa la som 
nyi mi mnga' ba de bzhin du bdag kyang de la som nyi mi za bar dga' bar bgyi'o/_/spro ba dang 
dad pa la sogs par bgyi'o/_/ji ltar zhing de'i yon tan gyi bkod pa la the tshom za bzhin du 
smon lam 'debs par byed pa de dag ni lo grangs lnga brgya'i bar du pad+ma'i mngal du gnas te/
sangs rgyas dang byang chub sems dpa' mthong ba dang /_dam pa'i chos thos pa dang*/_chos kyi sgo 
mang po 'bel ba'i gtam gyis rnam par nges pa mi 'thob pa de ltar mi 'gyur bar bya ba'i phyir 
'bad par bya'o/_/the tshom bsal bar bgyi'o/_/som nyi las brgal bar bgyi'o/_/yid gnyis 
su mi 'gyur bar bgyi'o/_/ji ltar 'phags pa kun dga' bos bde ba can gyi zhing lta bar 
'tshal lo zhes tshig tu brjod pa tsam gyis bcom ldan 'das 'od dpag tu med pa'i phyag gi 
mthil nas 'od rab tu kye ba mdzad de/_mi mjed 'jig rten gyi khams pa thams cad kyis bde 
ba can gyi zhing mngon sum du mthong bar mdzad pa de bzhin du/_bdag kyang bsam pa thag pa 
nas 'jig rten gyi khams bde ba can de'i yon tan gyi bkod pa lta bar 'tshal lo/_/de lta ba la 

dga' ba la sogs par bgyi'o/_/de ltar bcom ldan 'das de dang /_de'i zhing gi yon tan gyi 
bkod pa la dga' ba dang /_spro ba dang /_dad pa dang /_dang ba dang /_mos pa dang /_yi rang 
ba dang /_som nyi spangs ba dang /_zhing der sems bskyed pa'i dge ba khyad par du 'phags pa 
'di dang /_gzhan yang ma chags pa dang /_zhe sdang med pa dang /_gti mug med pa'i dge ba'i rtsa 
ba gang mchis pa/_de dag thams cad gcig tu sdom pa'i mthu dang /_khyad par du yang /_bcom 
ldan 'das 'od dpag tu med pa nyid kyi sngon gyi smon lam khyad par can gyi mthu la brten nas/
gang gi tshe bdag 'chi ba'i dus nye bar 'byung ba de'i tshe/_rgyal ba 'od dpag tu med pa 'khor 
tshogs rgya mtsho'i tshogs kyi dbus na lham me lhan ne lhang nger gsal ba mdun gyi nam mkha' la 
mngon sum du mthong bar gyur cig_/de la dmigs pa'i dad pa mi phyed pa dang /_dkon mchog 
mngon par rtogs pa dang*/_chos so sor rab tu rnam par 'byed pa'i shes rab dang sems can 
la dmigs pa'i byams pa dang /_snying rje dang /_byang chub kyi sems mngon du byed par gyur cig/
rgyal ba 'od dpag tu med pa 'khor dang bcas pa'i thugs brtse ba chen pos rjes su bzung ste 
bde ba can du 'gro ba'i lam mngon sum du mthong nas de dag gi rdzu 'phrul gyi mthu las bde ba 
can du thogs pa med par 'jug par gyur cig_/de nas skad cig de nyid la 'dab ma 'bum dang 
ldan pa'i pad+ma'i lte ba la skyil krung bcas bzhin du brdzus nas skyes te/_skyes bu chen po'i mtshan 
sum cu rtsa gnyis dang ldan pa lus yongs su rdzogs pa/_dbang po rno ba dbang po rnams yongs su 
ma nyams pa kun shes pa'i dbang po dang ldan pa/_ma zhum pa dbang po mi g.yo ba thob nas de ma 
thag tu rgyal ba sras dang bcas pa'i zhal mngon sum du mthong ste/_dam pa'i chos nyan pa dang /
'bel ba'i gtam gyi chos rnam par nges pa thob par gyur cigamangon par shes pa lnga dang /_mi skye 
\u0f09 chos la bzod pa thob par gyur cig_/skye ba gcig gis thogs par gyur nas myur du bla na 
med pa yang dag par rdzogs pa'i byang chub tu mngon par sangs rgyas par gyur cig_/snga dro re re 
bzhin yang ji ltar 'dod pa bzhin rang gi lag pa nas me tog mngon par bkra ba dang /_bdug 
spos dri zhim po dang mar me mdangs gsal ba dang /_phreng ba mtshar du dngar ba dang /_byug pa 

dang /_phye ma dbang po rab tu tshim par byed pa dang /_gos rab tu 'jam zhing 'khril bag chags 
pa dang /_gdugs dang /_rgyal mtshan dang /_ba dan mngon par mtho ba dang /_sil snyan dang /
glu dbyangs rab tu snyan cing yid du 'ong ba dang /_rol mo'i sgra lhun stug cing byin chags pa dag 
sems bskyed ma thag tu 'byung ste/_'jig rten gyi khams gzhan gyi sangs rgyas bcom ldan 'das 
de dag la mchod pa dam pa byed par gyur cig_/mchod pa'i dngos po de dag kyang mchod yul de 
dag rang rang gi steng gi nam mkha' la me tog la sogs pa'i khang pa brtsegs pa'i gdugs kyi 
dbyibs can dpag tshad brgya stong gi tshad dang ldan par gyur te/_yun ring du sa la mi ltung bar 
gyur cig_/de ltar 'jig rten gyi khams gzhan gyi sangs rgyas mu med pa dag la bsnyen bkur 
cing dge ba'i rtsa ba bskyed nas/_snga dro de nyid la slar log ste 'jig rten gyi khams bde ba can 
nyid du 'khod de/rgyal ba 'od dpag tu med pa sras dang bcas pa la de lta bu'i mchod pas 
mchod nas mnyes par byed nus par gyur cig_/de nas rgyal ba 'od dpag tu med pas zhal gyi 
sgo nas 'dzum pa mdzad pas 'od zer bye ba phrag khrig sum cu rtsa drug byung ste 'jig rten gyi khams 
mang por khyab par mdzad par gyur cig_/gzhan yang zhing khams der skyes ma thag tu gang zag 
dang chos kyi bdag tu 'dzin pa'i rtog pa thams cad rang gi ngang gis nye bar zhi nas byang chub 
sems dpa'i spyod pa rlabs po che spyod pa la gzhan gyi dring mi 'jog pa'i_ ye shes kyi mngon par 
'phags pa'i ye shes ri rab dang mtshungs pa thob par gyur cig_/mi 'khrugs pa'i blo gros rgya 
mtsho lta bu dang /_'od cher gsal zhing dag pa'i shes rab gser btso ma lta bu dang*/_'od zer 
stong phrag du ma'i 'byung gnas su gyur ba'i shes rab nyi zla lta bu thob par gyur cig_/yon tan 
thams cad kyi rten byed pa sa dang mtshungs pa dang nyon mongs pa'i dri ma 'khrud par byed pa 'bab 
chu dang 'dra ba dang /_rtog pa thams cad bsreg par byed pa'i shes rab me lta bu thob par gyur 
cig_/chos dang chos ma yin pa mngon par bsgrogs pa'i shes rab 'brug gi sgra lta bu dang /_chos 
kyi chu bo rnam par 'bebs pa'i shes rab rgya mtsho lta bu dang*/_tshogs chen po zil gyis gnon pa 
la mkhas pa'i shes rab khyu mchog dang mtshungs pa thob par gyur cig_/mchog tu dul ba'i shes rab 

glang po che lta bu dang /_shin tu dul ba'i shes rab rta cang shes lta bu dang /_'jigs pa med pa'i 
shes rab ri dwags kyi rgyal po dang mtshungs pa thob par gyur cig_sems can thams cad yongs 
su skyob par byed pa'i snying rje n+ya gro ta'i rgyal po lta bu dang /_log par sgrub pa'i rlung gis mi 
bskyod pa'i snying rje ri rab lta bu dang /_yul tshad med pa la khyab pa'i snying rje nam mkha' dang 
mtshungs pa thob par gyur cig_/dge ba'i chos thams cad kyi sngon du 'gro ba'i snying rje tshangs pa 
chen po lta bu dang /_zhe sdang gi sprul 'joms pa'i snying rje nam mkha' lding gi rgyal po lta bu dang /
rnyed par dka' ba'i snying rje u duM wa ra'i me tog dang mtshungs pa thob par gyur cig_/gzhan yang 
rtag tu dul zhing mnyam par bzhag pa dang /_dbang po rmugs pa med pa/_bzod pa dang des pa 
mang ba/_pha rol phun sum tshogs pa la phrag dog pa med pa dang /_chos rnam par gtan la 
'bebs pa la mkhas pa dang /_chos kyi gtam rnams la 'jigs pa med pa/_thos pa yongs su 
tshol bas mi ngoms pa glang po che'i rgyal po lta bur gyur cig_/tshul khrims rnam par dag pa baiDUr+ya'i 
rgyal po lta bu dang /_thos pa zad mi shes pa rin po che'i 'byung gnas lta bur gyur cig_/gzhan yang 
'gro ba thams cad la nye ring med par snyoms pa dang /_chos dang zang zing gi bgo skal yang dag 
par 'gyed pa la mkhas pa dang /_brtan pa/_dpa' ba/_ngo tsha shes pa/_'grogs na bde ba/
'jig rten gsal bar byed pa/_mngon par shes pa rnam par rtsen pa/_smon lam gyi stobs can/
nga rgyal gyi zug rngu bton pa/_rgyal bas bsngags pa/_sbyangs pa'i ye shes yang dag par bsgrub 
pa/_brtul phod pa/_sran thub pa/_'dus pa rgya che ba/_khyu mchog tu gyur pa/_bden par smra ba/
dran pa dang ldan pa/_blo gros dang ldan pa/_rtogs pa dang ldan pa/_shes rab kyi mtshon cha dang 
ldan pa/_bsod nams dang ldan pa/_chos la rtag tu brtson pa dang ldan pa/_chos thams cad 
la thos pa rgya mtsho lta bu dang ldan par gyur cig_/de ltar gyur nas chos kyi rnga chen po brdung ba dang /
chos kyi dung chen po 'bud pa dang /_chos kyi rgyal mtshan chen po bsgreng ba dang /_chos kyi ba dan 
chen po 'phyar ba dang /_chos kyi sgron me chen po spar bar byed pa la mtshungs pa med pa 'khor lo 
bsgyur ba'i rgyal po lta bu thob par gyur cig_/mdor na bde ba can gyi zhing gi yon tan gyi bkod 

pa'i mdo sde rjes su thos shing tshul bzhin du sems pa la brten nas bcom ldan 'das 'od 
dpag tu med pa la yid ches pa'i dad pa brtan po thob pa'i stobs dang /_dge ba'i rtsa ba ci mchis 
pa thams cad zhing rnam par dag pa der skye ba'i rgyur bsngo zhing smon lam 'debs pa'i 'dun pa'i 
stobs dang /_'khor gsum du rnam par mi rtog pa'i shes rab kyi stobs dang /_bla na med pa'i 
byang chub tu sems bskyed pa'i stobs dang /_mnyam med shAkya'i rgyal po'i thugs rje rnam par dag 
pa'i stobs dang /_bcom ldan 'das 'od dpag tu med pa'i thugs rje dang /_sngon gyi smon lam 
rlabs po che ji ltar btab pa'i mthu dang byin gyis brlabs kyi stobs dang /_chos kyi dbyings 
rnam par dag cing bsam gyis mi khyab pa'i stobs kyis de bzhin du gyur cig
smon lam mthar phyin tshe dpag med mgon gyi/_/mkhyen brtse nus pa'i yon tan rnam gsum 
po/_/sprul pa'i gzugs kyi sras bcas rgyal ba yi/_/rnam rol bde ba can de'i bkra shis shog/ye 
shes kun gyi mdzod mnga' 'od dpag med/_/mtha' yas thugs rje'i dbang phyug spyan ras gzigs/_/
ma lus bdud sde'i dpung 'joms mthu chen thob/_/sras bcas rgyal ba yongs kyi bkra shis shog/
sangs rgyas gsung la thos pas ma ngoms shing*/_/snyan dngags nyams kyi phreng ba spel shes pa'i/_/
thub pa'i rjes 'jug sdom brtson dpyod ldan zhig_/ngo mtshar zhing khams de la de ltar dang /_/
dga' ldan dga' 'am bde ba can pa bde/_/byams pa byams bsam dgyes pa bskyed mdzad 
dgyes/_/dga' ldan dga' yang bde ba can pa bde/_/byams pa byams mod dga' ba bskyed 
mdzad dga'/_/bde phyir 'gro'o 'gro phyir bde/_/dga' na smon no smon na dga'/_/skye na dga' 
'o dga' na skye/_/mthong na bde'o bde na mthong /_/mjal na dad do dad na mjal/_/spro na ston 
no ston na spro/_/mos pa yod de yod pa mos/_/rangs la mgu'o mgu la rangs/_/snang bzhin 
stong ngo stong bzhin snang /_/rten bzhin 'byung ngo 'byung bzhin rten/_/de phyir zhing der dga' ba 
dang /_/bde dang dad la sogs pa dang*/_/snang stong zung du 'jug pa yi/_/shes rab gang la yod 
gyur pa'i/_/mi de the tshom mi za na/_/bde ba can zhing thag mi ring /_/dgyes pa bskyed mdzad 
bsnyad pa de/_/bcom ldan 'das 'od dpag med pa'i mtshan/_/mdog dmar de mdog dmar 

te rgyal ba'i sku/_/dbyangs snyan de dbyangs snyan te rgyal ba'i gsung /_/phan dgongs de phan 
dgongs te rgyal ba'i thugs/_/kun mkhyen de kun mkhyen de la phyag 'tshal/_/longs spyod yongs 
rdzogs mgon po 'od/_/dpe med ye shes brnyes te tshe/_/phul byung sprul sku kun tu 'byung /_/nyid 
kyi mi 'jigs sbyin nyid kyis/_/bdag cag skal ba bzang bar byas//zhal ras mdangs 
gsal dbyangs can ma/_/dga' bas chags dang ldan pa dang /_/mngal mdangs gang ba 'jam 
dpal dbyangs/_/gdams ngag gdams par 'chad pa dang /_/gzhan yang lha dang ldan pa dang /_/
snyan dngags mkhas par byas pa dang /_/bltas pa rab mang bsags pa las/_/sbyar bar byas 
pa lags par 'tshal/_/zhes bde ba can gyi zhing gi yon tan gyi bkod pa dang /_smon lam rnam 
par dag pa mdo dang mthun par brjod pa pad+ma dkar po'i phreng ba zhes bya ba yul dbus kyi snyan 
dngags mkhan 'jam dpal dga' ba'i bshes gnyen gyis mgrin snyan dbyangs kyi lo zhes pa/
lcags mo yos kyi lo sa gas nya ba'i phyogs dang po'i dga' ba dang po la shangs bde ba can gyi 
gtsug lag khang du sbyar ba yin no/_/dngos kun sprul rlom mngon pa'i nga rgyal can/_/'jig 
rten mes pos snod bcud ma lus pa/_/rang gis sprul zhes smras pa gsal bar rdzun/_/bden na 
'di 'dra'i zhing khams mi sprul ci/_/de bzhin 'di na mkhas 'dod nga rgyal can/_/blun pos smyo 
chu blud pa'i rdol thabs kyis/_/nga mkhas mang du sgrog pa gsal bar rdzun/_/gal te bden na 
'di la 'gran bzod pa'i/_/legs bshad 'ga' zhig rtsom par mi byed pa'i/_/bod kyi tshig 
sbyor snyan pa'ang mi shes na/_/rgyan dang mngon brjod smos kyang ci 'tshal ba'i/_khungs med rdo 
rje'i tshig sbyor lhur byed pas/_/rab mang yi ge'i sbyor ba e ma mtshar/_/chu bya'i skad dang lbu ba'i 
chal chil gyis/_/yid bzhin rgya mtsho mtshon pa ma yin gyi/_/ngang pa'i gdangs dbyangs gdengs 
can dbang po yis/_/yid bzhin rgya mtsho'i grangs su 'jog de bzhin/_/khungs med tshig gi phreng 
ba nyer spel bas/_/mkhas pa'i grangs su mtshon par ga la nus/_/snyan dngags dbyangs kyi 
bstan bcos rtsom shes na/_/mkhas pa'i rgya mtshor kun gyis bkur ba yin_/zhes kyang rjes su 
brjod pa yin no/_/ston pa de yi zhing khams ni/_/bde ba can zhes snyan bsgrogs pa'i/_/snyan 

bde ba can gyi zhing gi bkod pa dang /_smon lam rnam par dag pa mdo dang rjes su mthun pa pad+ma dkar po'i phreng ba/
grags gser gyi rna cha ni/_/dpyod ldan yongs kyi rna bar 'chang /_/snyan dngags gser gyi skud 
pa la/_/yon tan mu tig phreng ba rnams/_/tshig rgyan nor bu'i tshoms bkod pa/_/kun gyi mgrin 
par 'dzin byed shog_/'di la kha bton du bya ba rnams kyis/_de ltar zhes pa nas/_lung bstan 
pa'i bar tsam cig 'don par bya'o/
swasti siT+ThaM/_'chad pa mkhas pa 'chad cing thos/_/rtsod pa bzang ba rtsod cing bsam/
rtsom la 'gran pa rtsom zhing bsgom/_/'chad cing rtsod cing rtsom na mkhas/_/bshad na go na 
bshad pas shes/_/rtsod na 'os pa rtsod na rtsod/_/'chad na dga' na bshad tsam chog_/rtsod na 
bzod na rtsod pas rgol/_/rtsom pa byed pa thos mang chos/_/rtsom la dga' na thos pa dgos/_/
chos pa 'di dag byed pa dge_/chos pa sgrub pa byed pa yin/_/zhes pa dka' ba'i rgyan gyi rnam 
grangs bkod pa'o//_//mang+galaM/_b+ha wan+tu//

@#/_/chos kyi dbyings su bstod pa zhes bya ba'i bstan bcos kyi rnam par 
bshad pa chos kyi dbyings rnam par nges pa zhes 
bya ba bzhugs so/_/
@#/_/na mo many+dzushrI ye/_chos kyi dbyings su bstod pa zhes bya ba'i bstan bcos kyi rnam 
par bshad pa chos kyi dbyings rnam par nges pa zhes bya ba/_chos dbyings nags kyi dpag 
bsam gzhon nu ma/_/yon tan ljon phreng gsar pa'i do shal can/_/sku gsum phrin las 'bras 
bus g.yur za ba'i/_/lang tsho'i mdangs gsal de la phyag 'tshal lo/_/nyon mongs 'bar ba'i 
khrod du rtag zhugs kyang /_/ye shes bsil ba'i mdangs gsal ma nyams par/_/mtshan rtog 
bud shing sreg pa'i rno ngar can/_/chos dbyings ye shes gang 'dir rnam nges bya/_/zhes mchod 
par brjod cing rtsom par dam bca' ba sngon du btang nas/_bshad pa dngos la gnyis te/
bstan bcos 'di tshig zur phyin par bshad dgos pa'i rgyu mtshan dang /_gzhung gi don so sor 
bshad pa'o/_/dang po ni/_'dir bsal dgos pa'i log par rtog pa ni 'di lta ste/_mtshan 
nyid theg pa las chos dbyings ye shes zhes bya ba'i tha snyad mi 'byung ngo snyam pa dang /_de nas 
bshad pa'i sems can dang sangs rgyas kyi chos dbyings gnyis ka yang stong nyid med dgag gi cha 
kho na la 'chad pa dang /_rang bzhin du gnas pa'i rigs dang /_ngo bo nyid kyi sku dang /_mi 
gnas pa'i mya ngan las 'das pa gsum ka yang*/stong nyid med dgag kho na'i cha nas ngos 
'dzin gyi/_myong ba gsal rig gi cha nas 'chad ma shes pa dang /_gzhi dus kyi myong ba gsal 
rig gi cha de rnam shes kho nar bshad nas/_ye shes su 'chad ma shes pa dang /_de dang de dag de 
ltar du 'chad shes pa dag gis kyang /_ye shes de nyid sangs rgyas dang /_chos sku mtshan nyid 

par khas len pa dang*/_de'i rgyu mtshan gyis sems can thams cad sangs rgyas su khas len pa 
dang /_de yang nges don gyi mtshan dpe dang /_stobs sogs kyi yon tan dang bcas par khas 
len pa dang /_gzhi'i dus na bde bar gshegs pa'i snying po mtshan nyid pa yod par 'dod pa 
dang /_myong ba gsal rig de nyid gzhi dus su sems can gyi snying po dang /_'bras dus su 
sangs rgyas kyi snying por bshad pa de ma go bar de 'dra de gnas skabs kun tu sangs rgyas kyi snying 
por khas len pa dang*/_yang de nyid la gnas skabs gsum gyi dbye bas sems can dang /
byang chub sems dpa' dang /_sangs rgyas su ming gis 'dogs par bshad pa de ma go bar/
gnas skabs thams cad du de nyid la sangs rgyas zhes 'chad pa dang /_yang gzhan dag la la dri 
bcas sems kyi chos nyid la snying por bshad pa de ye shes kyi cha nas 'chad ma shes par/stong 
nyid kho na'i cha la 'chad pa dang /_gzhung 'dir ye shes bden grub tu bstan no snyam pa dang /
klu sgrub zhabs dang /_thogs med zhabs gnyis/_rang bzhin gnas rigs dang /_bde 
gshegs snying po'i ngos 'dzin mi mthun pa kho nar smra ba dang /_bye brag tu gzhung 'dis gang la 
bstod par bya ba'i chos dbyings de ye shes su mi 'chad par/_stong pa nyid kho na la 'chad pa'i 
log par rtog pa rnams byung ngo /_/rtog pa de dag bsal nas/_chos kyi dbyings kyi ngo bo gang 
yin pa dang /_de 'khor ba dang mya ngan las 'das pa'i gnas skabs su ji ltar gnas pa dang*/
de'i gnas skabs de dang de la/_mtshan 'dzin ji ltar 'dogs pa'i tshul la sogs pa rnams la 
nges pa bskyed pa ni rnam par bshad pa 'di sbyar ba'i dgos pa'o/_/gnyis pa gzhung gi don la 
gnyis te/_chos kyi dbyings la phyag 'tshal ba dang /_dbyings de nyid rgyas par bshad pa'o/_/dang 
po ni/_lus ngag gis phyag 'tshal zhing /_yid kyis 'dud do/_/gang la na/_'dir chos ni mi 
gnas pa'i mya ngan las 'das pa'o/_/de'i dbyings ni de'i rgyu ste gzhi lam 'bras bu'i gnas 
skabs thams cad du khyab byed du 'gro ba'i ye shes de la'o//de'i rang bzhin ji lta bu zhe na/
gang zhig kun tu ma shes shing ma mthong na srid pa gsum gyi lam du nyon mongs pa'i shing rtas 
drangs nas rnam par 'khor ba dang /_gnas ni sems can kun la nges par gnas pa'o/_/'di'i 

ngos 'dzin med dgag la bshad na srid par 'khor ba dang /_sems can la gnas pa'i nges 
de las nyon gyis 'khor bar 'dren mi nus pa'i phyir dang /bzung 'ong ba'i don med de/
sems can ma yin pa la yang khyab pa'i phyir ro/_/gnyis pa la gnyis te/_chos kyi dbyings ngos 
bzung /_de nyid gnas skabs gsum du ji ltar gnas pa'i tshul lo/_/dang po ni/_gang zhig 
'khor ba'i rgyur gyur pa'i las dang /_nyon mongs pa dang /_rnam par rtog pa de nyid/_sbyang gzhi 
chos dbyings ye shes de'i steng du/_sbyong byed lam gyis sbyang ba byas pa las dri mas dag pa'i ye 
shes de nyid la ming gi rnam grangs mya ngan las 'das pa/_chos kyi sku yang de nyid do/_/gzhi dus 
kyi chos dbyings la ming gi rnam grangs 'di gnyis 'jug na ni/_sbyang ba byas pa las dag pa zhes 
pa'i nges gzung gi tshig 'byung ba'i don med do/_/gnyis pa la gsum ste/_gzhi 'khor ba'i 
gnas skabs su chos dbyings rang bzhin gyis rnam dag tu gnas pa'i tshul/_lam theg chen 
'phags pa'i gnas skabs su dag pa gnyis ldan gyi chos sku rim gyis 'phel ba'i tshul/_'bras 
bu sangs rgyas kyi sar sku gsum dang phrin las lhun grub tu 'byung ba'i tshul lo/_/dang po la 
gsum ste/_gzhi dus su chos dbyings de nyid rang bzhin gyis 'od gsal bar gnas pa'i tshul/
de'i rgyu mtshan gyis dri ma sbyong nus pa'i tshul/_dri ma sbyong ba rigs sad byed kyi rkyen la ltos par 
bstan pa'o/_/dang po la gnyis te/_de na ye shes de yod kyang /_mi mthong ba'i shes byed kyi 
dpe bshad pa dang /_der de yod pa la rtsod pa spong ba'o/_/dang po la bzhi ste/_'o ma dang mar 
gyi dpes/_ye shes des sems can thams cad la khyab par bstan pa dang /_bum pa dang mar 
me'i dpes/_ye shes de dus rtag tu 'od gsal bar bstan pa dang /_rdo dang rdo'i snying po'i 
dpes rtag tu 'od gsal yang mi shes pa'i mun pa sel ba'i sa mtshams bstan pa dang /_sa le 
sbram gyi dpes gzhi'i dus na'ang 'od gsal de nyid yod pa'i shes byed do/_/dang po la gnyis 
te/_yod kyang rang gis mi mthong ba'i dpe dang /_dri ma sbyangs na mthong ba'i dpe'o/_/dang po ni/
ji ltar 'o ma dang 'dres pas/_/zhes sogs so/_/gnyis pa ni/_ji ltar 'o ma rnam sbyangs 
pas/_/sogs so/_/gnyis pa la gnyis te/_'od gsal yang rang la mi snang ba'i dpe dang /

dri ma bsal na snang ba'i dpe'o/_/dang po ni/_ji ltar mar me sogs so/_/gnyis pa la/
dngos dang*/_rtsod spong ngo*/_/dang po ni/_phyogs ni gang dag gang dag nas/_/zhes sogs blo 
ka gnyis so/_/gnyis pa ni/_phyis kyi ye shes gsal ba de lam bsgoms pas gsar du byung ba 
yin gyi/_gzhi dus na yod pa ma yin no/_/zhe na/_rang bzhin gyis 'od gsal ba'i ye shes ni 
chos can/_rigs 'dra'i rgyun sngon du ma song bar skye ba ma yin te/_dus nam yang rigs 'dra'i 
rgyun chad pa'i sgo nas 'gag par 'gyur ba med cing /_dus rnams kun tu nyon mongs pa'i ngo 
bor skyes pa med pa'i phyir/_thog ma dang /_bar dang /_mthar rang gi ngo bo la dri ma dang bral 
ba yin gyi/_gsar du skyes pa ma yin te/_chos kyi dbyings yin pa'i phyir ro/_/gsum pa la/
rang bzhin gyis 'od gsal ba'i dpe dang /_de lta na yang mi shes pa'i mun pa sel ba'i sa 
mtshams so/_/dang po ni/_ji ltar rin chen sogs so/_/gnyis pa ni/_de bzhin sogs so/_/
bzhi pa ni/_gal te mya ngan las 'das pa'i tshe na 'od gsal ba'i myang 'das de yod mod/_de 
gzhi'i dus na yod pa ma yin no snyam na/_rgyu dus su med na 'bras dus su de mi 'byung ba dpe'i 
sgo nas bstan pa ni/_khams yod na ni zhes sogs sh+lo ka gcig go_/gnyis pa rtsod pa spong ba 
la/_sems can sangs rgyas su thal ba'i rtsod pa spong ba dang /_sems can sangs rgyas kyi snying 
po can du thal ba'i rtsod pa spang ba dang /_dri ma sbyong byed kyi gnyen pos khams nyid kyang 'joms 
par thal ba'i rtsod pa spong ba'o/_/dang po ni/_ye shes de gnas skabs gsum char du rang 
bzhin khyad par med par yod na/_sems can thams cad sangs rgyas su thal lo zhe na/_de lta na 
yang de de ma yin pa'i shes byed kyi dpe ni ji ltar snun pas sogs sh+lo ka gnyis so/_/gnyis pa 
la/_dngos dang /_sems can la sangs rgyas kyi khams yod pa'i shes byed do/_/dang po ni/
de de ma yin pa de lta mod kyi/_gnas skabs de gsum na de yod pa khyad par med na/_sems 
can thams cad la sangs rgyas kyi snying po yod par 'gyur ro zhe na/_chu shing la snying po med kyang*/
de'i khams yod pa'i rgyu mtshan gyis de las 'bras bu mngar po zhig 'byung ba ltar/_sems can 
la sangs rgyas kyi snying po med kyang /_de'i khams yod pa'i rgyu mtshan gyis 'bras bu sangs rgyas 

'byung ba yin no/_/zhes ston pa ni/_chu shing snying po med do zhes sogs sh+lo ka gnyis so/_/gnyis 
pa ni/_sems can thams cad la snying po sangs rgyas med kyang de'i khams ye shes de yod de/
de med na 'bras bu sangs rgyas de med mi 'byung ba'i phyir/_zhes 'chad pa ni/_de bzhin sa bon 
thams cad las/_/zhes sogs sh+lo ka gnyis so/_/'dir/_dpe'i skabs su 'bras bu mngar 
po nyid chu shing gi snying por bstan to snyam du bsam par mi bya ste/_de de'i 'bras bur bstan pa 
yin gyi/_snying por bstan na de dang dus mnyam du yod dgos pa dang /_de kho na gnas dgos 
pa'i phyir ro/_/don gyi skabs su yang sangs rgyas nyid 'khor ba'i 'bras bur bstan gyi/_snying 
por bstan pa med de/_'khor ba la snying po med pa tshig gis zin pa'i phyir/_gal te 'jig 
rten na chu shing la snying po med par grags kyang /_'bras bu mngar po'i khams yod pa de de'i snying 
po yin pa'i dper byas nas/_'khor ba la snying po med par grags kyang*/_'bras bu sangs 
rgyas kyi khams yod pa de nyid de'i snying por bshad pa ma yin nam zhe na/_de ltar bshad pa yin 
mod/_de'i tshe na sems can la sangs rgyas kyi khams yod par bshad kyi/_sangs rgyas nyid 
sems can gyi snying por ma bshad do/_/de'i tshe na sems can sangs rgyas kyi snying po can yin 
zhes pa la go ba ci zhig yod/_bzhi pa la/_dogs pa dgod pa dang /_de'i lan no/_/dang po ni/
gzhi dus kyi ye shes de nyid sangs rgyas su mi 'chad par/_de las de 'byung bar 'chad na/_gzhi 
dus kyi khams de nyid kyang dri ma dang 'dra bar gnyen pos zad par byas pa las sangs rgyas su 
'gyur ba yin nam zhe na/_gnyis pa la/_sgrib byed sel dgos par bstan pa dang /_bsgrib bya 
sel mi nus par bstan pa dang /_ye shes de nyid bdag tu thal ba spong ba'o/_/dang po la/
sgrib byed ngos bzung /_de ji ltar sel ba'i dpe bshad pa'o/_/dang po la gnyis te/_dpe dang 
don no/_/dang po ni/_dri med nyi ma zla ba yang*/_/zhes sogs so/_/gnyis pa ni/_de bzhin 'od 
gsal ba yi sems/_/sogs so/_/gnyis pa la/_dpe dang don no/_/dang po ni/_ji ltar me yis 
dag pa'i gos/_/sogs so/_/gnyis pa ni/_de bzhin 'od gsal ba yi sems/_/sogs so/_/
gnyis pa la/_sgrub byed kyi gtan tshigs dang /_shes byed kyi dpe'o/_/dang po ni/_gnyen pos 

khams kyi dri ma med par byed pa yin gyi/_khams de nyid med par byed pa ni ma yin no/_/zhes 
'chad pa ni/_stong pa nyid ni ston pa'i mdo/_/zhes sogs so/_/gnyis pa khams de spong mi 
dgos pa'i dpe 'chad pa ni/_sa yi dkyil na yod pa'i chu/_/zhes sogs so/_/gzhung 'dis chos 
dbyings kyi ngo bo ye shes su bstan zhing /_rang gi ngo bo spang bya ma yin pas/_sel mi dgos par 
bstan to/_/gsum pa ni/_gal te chos dbyings de gzhi lam 'bras bu'i gnas skabs thams 
cad du 'gro na/_grol ba po'i bdag khas blangs par 'gyur ro zhe na/_gzhi dus kyi ye shes de 
chos can/_bdag ma yin pa sogs bsgrub bya'i chos so/_/gtan tshigs gang gi phyir na/_chos kyi 
dbyings yin pa'i phyir ro/_/khyab pa ni/_gzung ba kun btags la sogs te/_shes byed ni/
gzung 'dzin du chags pa med pa'i sogs so/_/gnyis pa la/_dri ma sbyong byed kyi gnyen po bshad/
de las sbyangs pa'i 'bras bu 'byung ba'i tshul lo/_/dang po la/_mdor bstan pa dang /_rgyas par 
bshad pa'o/_/dang po la nyon mongs sbyong byed kyi gnyen po gang zag gi bdag med rtogs pa'i 
shes rab yin par bshad pa dang*/_shes sgrib sbyong byed kyi gnyen po chos kyi bdag med rtogs 
pa'i shes rab yin par bshad pa/_de gnyis ka'i shes byed du chos thams cad bdag med du 
bshad pa'o/_/dang po ni/_stug bsngal gyi phung po mi rtag pa dang /_sdug bsngal ba dang /_stong 
pa zhes bya ba gsum po rtogs pa'i shes rab kyi nyon mongs pa'i dri ma sbyong bar byed de/_rtsa ba 
gang zag gi bdag tu 'dzin pa 'joms pa'i phyir ro/_/'dir stong bdag med gnyis gcig tu 
bsdus pa'o/_/gnyis pa ni/_sems ni mchog tu sbyong bar byed pa ste/_shes sgrib kyi gnyen po ni 
chos rang bzhin med par rtogs pa'i shes rab yin te/_rtsa ba chos kyi bdag tu 'dzin pa 'joms 
pa'i phyir ro/_/gsum pa la/_sel dgos pa'i rgyu mtshan dang*/_sel nus pa'i shes byed do/_/dang 
po la/_nyon mongs sel dgos pa'i rgyu mtshan dang*/_shes sgrib rtog pa sel dgos pa'i rgyu 
mtshan no/_/dang po ni/_ji ltar sbrum ma'i lto na bu/_/zhes sogs so/_/gnyis pa ni/_ji ltar 
sbrum ma'i lto na bu/_/yod kyang mthong ba ma yin pa/_/de bzhin rnam rtog gis g.yogs pa'i/_/
chos kyi dbyings kyang mthong ma yin/_/zhes sbyar ro/_/rnam par rtog pa ni gnyis te/_bum pa'o 

snyam pa lta bu ming gi 'du shes can gyi rnam par rtog pa dang /_lto ldir ba'o snyam pa lta bu rgyu mtshan 
gyi 'du shes can gyi rnam par rtog pa'o/_/gnyis pa la/_dngos dang*/_sel byed kyi gnyen po 
bshad pa'o/_/dang po la/_'khor ba'i rtog pa sel nus pa'i dang /_myang 'das kyi rtog pa sel 
nus pa'i rgyu mtshan no/_/dang po ni/_sgrib pa gnyis kyi gnyen por 'byung ba dang 'byung 'gyur 
rang bzhin med par shes dgos te/_bdag dang bdag gi ba'i rnam par rtog pa sogs bzhi po 
'byung ba yang rgyu 'byung ba dang 'byung ba las gyur pas skyed pa'i phyir/_gnyis pa ni/_'o na rgyu 
'byung ba las ma byung bar snying rje dang /_smon lam gyi dbang gis byung ba'i chos rnams la mtshan 
mar 'dzin pa'i rtog pa gang gis sel snyam pa la/_rgyu smon lam dang*/_snying rje sogs rang 
bzhin med par shes pas spong ngo zhes ston pa ni/_sangs rgyas rnams kyi smon lam dang /_de'i 
dbang gis byung ba'i gzugs kyi sku dang /_zhing khams sna tshogs pa rnams kyang chos can/
sangs rgyas rang snang la snang ba med cing /_mtshon par byed pa'i mtshan nyid kyang med de/_so 
sor rang gis rig pa'i ye shes la dus rtag tu sbyor ba ste/_mnyam par bzhag pa dang ldan pa 
nyid kyi sangs rgyas ni/_rtag pa'i chos nyid can yin la/_de'i bdag rkyen las byung bas so/_/
sangs rgyas rtag pa'i chos nyid can/_/zhes pa'i gzhung 'dis sangs rgyas kyi don dam pa'i sku de 
ngos gzung nas/_de'i kun rdzob pa'i sku sna tshogs su snang ba de rang bzhin med par bstan pa 
yin gyi/_sems can gyi rgyud la sangs rgyas yod par ston pa ma yin te de ltar 'chad dgos 
pa'i 'phros med pa'i phyir dang /_gong 'og gi gzhung dang 'gal ba'i phyir gzhung des ni 'bras 
bu la mtshan 'dzin gyi rtog pa sel bar byed do/_/gnyis pa la/_'khor 'das kun gyi spyi'i 
mtshan nyid btags pa tsam yin par bshad/_rang gi mtshan nyid ma grub par bstan pa des na 
mtshan 'dzin yul dang mi mthun pa/_mtha' bral sangs rgyas kyi dgongs par bshad pa/_mtha' 
bral dag tu bstan mi nus pa'o/_/dang po ni/_'o na las nyon dang /_smon lam gyi dbang gis 
byung ba'i chos thams cad la mtshan 'dzin gyi rtog pa sel byed kyi gnyen po ci zhe na/_ji ltar ri 
bong gi mgo'i rwa 'dzin pa'i rtog pas/_rwa de btags pa nyid yin gyi de de'i mgo la med pa ltar/

de bzhin du gzhi lam 'bras bu'i chos rnams kyi spyi'i mtshan nyid thams cad kyang de 'dzin pa'i 
rtog pas btags pa nyid yin gyi/_ji ltar btags pa de yod pa min no/_/gnyis pa ni/_gal 
te de de'i dper mi rung ste/_ri bong rwa la rang gi mtshan nyid med kyang /_glang gi rwa la rang gi 
mtshan nyid yod pa bzhin du/_'khor 'das kyi chos rnams kyi rang gi mtshan nyid yod do zhe na/
glang gi rwa yang chos can/_khyod la rang gi mtshan nyid dmigs pa ma yin te/_phra rab rdul gyi ngo 
bo yis btags na ma rnyed pa'i phyir ro/_/der med kyang rags pa'i ngo bor yod do zhe na/_glang 
gi rwa de la chos can/_rags pa'i ngo bor ci zhig brtag par bya ste/_ji ltar sngon rdul phran gyi 
gnas skabs na ma rnyed pa bzhin du/_phyis kyang de bzhin te/_gdags gzhi med pa la btags 
pa'i chos kyi rang gi mtshan nyid mi 'byung ba'i phyir ro/_/gsum pa ni/_byis pa chos can/_chos 
rnams kyi rang dang spyi'i mtshan nyid khyod kyis ji ltar rtogs par byed de/_khyod kyis ji ltar 
bzung ba de gcig kyang yod pa ma yin pa'i phyir ro/_/rtags grub ste/_chos thams cad kyi tha 
snyad ni brten nas 'byung bar 'gyur ba dang /_brten nas 'gag par 'gyur ba na ste/_rten cing 
'brel par 'byung ba yin pas so/_/bzhi pa ni/_bde bar gshegs pas 'khor 'das kyi chos 
rnams thams cad mtha' gnyis spungs pa'i dbu ma nyid du sgrub par byed do/_/ji ltar zhe na/
ri bong gi rwa dang ba glang gi rwa yi dpe las so/_/de yang shes brjod kyi btags pa tsam ni ri 
bong gi rwa la yang yod la/_rang gi ngo bo ni glang gi rwa la yang med pa'o/_/mthar dbu ma'i 
rigs pas rnam par bsams pa'i tshe/_tshad mas grub pa'i chos zhes bya ba ci yang med la/
de'i rgyu mtshan gyis rtag chad kyi mtha' gnyis las grol ba de tsam la dbu ma zhes bya ba'i tha snyad 
btags pa'o/_/lnga pa ni/_ji ltar nyi zla skar ma'i gzugs rnams dngul la sogs pa dang ba'i 
snod kyi chu nang du gzugs brnyan tsam zhig mthong bar 'gyur gyi/_rang gi ngo bo ji lta ba bzhin du 
mthong ba ma yin pa ltar/_kun rdzob kyi chos rnams kyi mtshan nyid yongs su rdzogs pa ni/_sgom 
pas nyams su myong bar bya ba yin gyi/_rnam shes kyi yul du ni dpe snga ma de dang 'dra bar mtshan 
nyid rdzogs par ston nus pa ma yin no/_/de'i shes byed kyang /_thog ma dang /_bar dang /

mthar dge ba'i chos kyi dbyings 'phags pas gzigs pa dang mthun pas bslu ba med cing*/
gzhi lam 'bras bu'i gnas skabs thams cad du rgyun brtan pa yi chos dbyings gang zhig 
'phags pas bdag med du gzigs pa de ltar na/_byis pa rnams kyi ji ltar yang bdag dang 
bdag gi bar brtags te/_des brtags pa ltar yod pa ma yin pa'i phyir ro/_/yang na 'di 
ltar bshad de/_gnyis pa rgyas par bshad pa la gnyis te/_rgyal bas nges don gyi chos ji ltar 
ston pa'i rim pa/_de ltar ston pa'i nges don de nyid ngos bzung nas de nyid la kun rdzob tu tha 
snyad 'dogs tshul bshad pa'o/_/dang po ni/_gal te chos dbyings ye shes kyis gnas skabs 
gsum ka la khyab pa de lta na/_sangs rgyas kyi gsung rab thams cad du de ltar mi ston pa ci zhe na/
rgyal bas chos ston pa'i tshul ni/_nges pa'i don la rim gyis bkri dgos pa rnams la thog ma 
dang /_bar dang /_mthar dge ba gsum gyi rim pas bstan dgos pa yin te/_dang por bsod 
nams cha mthun gyi dge ba la 'god pa'i phyir du/_gang zag dang /_chos kyi bdag yod pa dang 
mthun pa'i tshul gyis dang /_bar du thar pa cha mthun gyi dge ba la 'god pa'i phyir du/_bdag 
gnyis po med pa'i tshul gyis dang /_tha mar sgrib gnyis sbyang ba dang*/_tshogs gnyis kyi rten chos 
kyi dbyings kyi ye shes de nyid gzhi lam 'bras bu'i gnas skabs gsum char du khyab pa yin no/_/
zhes bstan pa yin no/_/bstan pa de yang dpyad pa gsum gyis rnam par dag pas na bslu ba 
med pa'o/_/tha mar de ltar bstan na mu stegs kyis btags pa'i bdag bstan pa dang mtshungs 
par 'gyur te de'i 'chad tshul dang khyad par med pa'i phyir zhe na/_rgyal bas tha mar bstan 
chos dbyings ye shes la/_ji ltar bdag dang bdag gi bar brtag ste/_rgyal bas chos ston 
tshul gyi rim pa gang zhigathog mtha' bar gsum du dge ba de lta na/_bar du bdag med pa'ang 
bstan zin pa'i phyir ro/_/gnyis pa dpe don de nyid ngos bzung ba la/_gang zag gi bdag med 
ngos bzung nas de nyid la gang zag gi tha snyad 'dogs par bstan pa dang /_chos kyi bdag med 
ngos bzung nas de nyid la chos so so'i tha snyad 'dogs par bstan pa'o/_/dang po ni/_gal te 
lhan cig skyes pa'i ma rig pa dang /_grub pa'i mthas brtags pa'i bdag ni 'khor ba par 

bkag la/_'khor lo tha mar bdag tu bshad pa'i chos dbyings ye shes nyid kyang bdag ma yin 
na/_sangs rgyas dang sems can du brjod pa'i ming gang la 'jug pa'i gzhi med par 'gyur ro 
zhe na/_ji ltar/_sos ka'i dus su chu dro'o zhes ni brjod par byed la/_chu de nyid la grang ba ste/
dgun gyi dus su ni grang ngo zhes ni brjod pa yin no/_/dpe de bzhin du nyon mongs pa'i drwa bas 
g.yogs pa na sems can zhes ni brjod par bya la/_chos dbyings de nyid nyon mongs pa dang 
bral bar gyur pa na/_sangs rgyas zhes ni brjod par bya'o/_/gzhung 'dis ni gzhi lam 'bras 
bu'i dus kyi chos dbyings ye shes gsum la sems can dang /_byang chub sems dpa' dang*/
sangs rgyas kyi ming gis 'dogs par bstan cing*/_nges don don dam pa'i sems can sogs 
gsum gyi mtshan gzhi yang de nyid do/_/de dang mthun par rgyud bla ma las kyang /_ma dag ma dag 
dag pa dang*/_/shin tu rnam dag go rim bzhin/_/sems can byang chub sems dpa' dang /_/de 
bzhin gshegs pa zhes brjod do/_/zhes gsungs so/_/gzhung de dag gis ni gzhi dus kyi chos 
dbyings ye shes sems can du bshad kyi/_sangs rgyas su bshad pa med la/_de gnyis ka'i gzhi 
mthun du 'chad na ni/_ji skad du/_de nyid nyon mongs bral gyur na/_/sangs rgyas zhes ni brjod 
par bya/_/zhes pa'i nges gzung gi tshig 'ong don med do/_/gnyis pa ni/_'khor 'das kyi chos 
thams cad rang gi ngo bos stong na/_phyi nang gi skye mched bcu gnyis su snang ba dang /_'gal lo 
zhe na/_lan la gnyis te/_chos kyi dbyings nyid la de dang de'i tha snyad 'dogs pa'i tshul/_de 
dag gi don bsdu ba'o/_/dang po ni/_gzugs la sogs pa'i skye mched drug ni don la yod pa 
bzhin rnam par shes pa la snang ba ni ma yin te/_rdul phra rab kyi bar du brtags na ma grub pa'i 
mig dang gzugs la brten nas ni rnam rtog gi dri ma med pa'i gzugs kyi snang ba gsal ba de'i 
tshe/_snang ba de la skye ba med cing 'gag pa med pa'i rgyu mtshan nyid las chos kyi dbyings nyid 
yin la/_de la rjes kyi rtog pas gzugs so zhes rab tu shes shing zhen pa yin pa'i phyir dang /
sgra dang rna bar brten nas/_rtog pas rnam par dag pa'i sgra gsal snang gi shes pa 'byung la/
de'i tshe gsal snang gi shes pa yul dang bcas pa de nyid mtshon par byed pa'i mtshan nyid gzhan 

med pa'i chos kyi dbyings yin pa la/_rjes kyi rtog pa dang bcas pas sgra thos par zhen pa nyid 
du 'gyur ba'i phyir dang*/_sna dang dri la brten nas snom pa de ni gzugs su snang ba la skye 'gag 
med pa'i dpe ji lta ba de bzhin du/_dri'i ngo bor ma grub kyang sna'i rnam shes kyis dri rtogs so 
zhes chos kyi dbyings la dri nyid du zhen par byed pa'i phyir dang /_lce'i rang bzhin rang gi ngo bos 
stong pa nyid dang*/_ro'i khams kyang rang gi ngo bos dben pa ste/_gnyis ka chos kyi dbyings kyi 
ngo bo yis lce'i rnam par shes pa'i rgyur gnas pa med kyang /_rtog pas der zhen pa'i phyir dang*/
brtags na rdul gyis dag pa'i lus kyi ngo bo dang /_des dag pa'i reg bya'i rkyen gyi mtshan nyid 
dang /_rkyen dag las ni grol bar gyur pa'i lus kyi rnam par shes pa gsum ka chos kyi dbyings 
so zhes brjod par bya ba'i phyir dang*/_kun rdzob tu yid dang chos la brten nas yid kyi rnam par 
shes pa gtso bor gyur pa ste/_de la snang ba'i chos rnams la 'di'i zhes rtog pa dang /_rtog pas 
sgro btags pa rnams la ni chos so zhes tha snyad btags kyang /_btags pa ltar yod pa ma yin 
pa'i phyir ro/_/gnyis pa don bsdu ba la gnyis te/_snang tshad chos dbyings su bsgom par bya ba 
dang /_de ltar bsgoms pas chos dbyings kyi mtshan nyid rdzogs par mthong ba'o/_/dang po ni/
so sor rtog pa'i shes rab kyis kun rdzob kyi chos rnams la gzugs sogs de dang der zhen pa 
rnam par spangs nas gzugs sogs kyi chos rnams rang bzhin med pa nyid du shes par byas nas 
bsgom par bya'o/_/gnyis pa ni/_mthong ba dang /_thos pa dang /_bsnams pa dang /_myangs pa 
dang /_reg par gyur pa dang /_chos rnams te yul gyi skye mched drug dang /_mig dang /_rna ba 
dang /_sna dang /_lce dang /_lus dang /_de bzhin du yid de/_nang gi skye mched drug po ni/
rang rang gi ngo bos rnam par dag cing*/_stong pa 'di nyid ni/_de dang de dag nyid so so'i mtshan 
nyid do/_/phyi nang gi chos rnams rang gi ngo bos stong pa de ltar rnal 'byor pas shes na/_chos 
rnams chos dbyings su ro gcig par shes pa zhes bya la/_de'i tshe na chos rnams kyi mtshan nyid 
rdzogs par mthong ba yin no/_/mdor na mig sogs skye mched bcu gnyis kyi gnas tshul ni chos 
dbyings su gnas pa yin la/_snang tshul ni mig sogs su snang ba'o/_/de'i tshe gnas tshul 

dbang btsan pas mig la sogs pa ni/_chos kyi dbyings kho na yin gyi/_mig dang gzugs la 
sogs pa re re nas ma yin no/_/des na 'di ltar bya ste/_gzugs chos can/_kun rdzob tu 
gzugs yin te/_gzung 'dzin gnyis su snang ba'i bag chags kyis bslad pa'i 'khrul shes kyi 
ngor gzugs su snang ba'i phyir/_kun rdzob tu gzugs yin kyang /_rang lugs la gzugs ma 
yin te/_chos kyi dbyings yin pa'i phyir/_de yin te/_rang gi ngo bos stong pa nyid yin pa'i phyir 
ro/_/de ltar na/_shes bya thams cad gnas tshul la chos kyi dbyings su gnas shing /_dbyings 
de nyid kyang sems kyi chos dbyings ye shes dang dbyer med par gnas kyang*/_snang tshul la lhan 
cig skyes pa'i ma rig pas gang dang gang du sgro btags pa de dang de nyid kyi tha snyad byas pa'o/_/de'i 
tshe gnas tshul la sems pa mthar thug pa'i tshe/_shes bya thams cad ni gnas tshul la chos 
dbyings yin pa'i phyir/_chos kyi dbyings so/_/de tsam gyis yod pa dang don dam gyi bden pa 
sogs su thal ba ma yin te/_de'i tshe chos kyi dbyings yin na/_spros pa'i mtha' de dang de dag 
tu 'gal ba'i phyir ro/_/don de la dgongs nas/_yum rgyas par/_chos kyi dbyings las ma 
gtogs pa'i chos gzhan med par gsungs so/_/gnas skabs kyi rang lugs 'jog pa'i tshe 
yang /_gang yod pa thams cad chos kyi dbyings dang /_don dam pa'i bden par khas len zhing /
kun rdzob kyi bden par bshad pa rnams yod pa ma yin pa dang /_gnas tshul chos kyi dbyings su 
khas len kyang /_don dam pa'i bden par thal ba med de/_de'i gnas tshul don dam pa'i 
bden pa yin pa tsam gyis/_de dang de'i kun rdzob kyi cha dang /_snang tshul don dam pa'i bden pa 
yin mi dgos pa'i phyir te/_gnas skabs su ni bden pa gnyis so sor nges pas so so'i mtshan 
gzhi bshad pa rnams so sor khas len dgos pa'i phyir/_de ltar na/_gnas lugs la chos 
dbyings yin pas chos dbyings min pas khyab par 'jog kyang /_de la don dam bden pas ma 
khyab ste/_stong pa nyid la des ma khyab pa bzhin no/_/de la'ang des khyab na ni/_ji skad du/_de 
phyir stong nyid ma gtogs pa'i/_/chos 'ga' yod pa ma yin no/_/zhes gsungs pas ma nges 
so/_/gnyis pa chos dbyings sbyangs pa las 'bras bu ji ltar 'byung ba'i tshul la gsum ste/_mthar 

thug chos kyi skur 'gyur ba'i tshul/_gnas skabs gzugs kyi sku'i snang ba 'char ba'i tshul/
sa lam 'bras bu'i rnam par bzhag pa thams cad sems kyi chos dbyings de nyid dri mas dag 
pa'i gnas skabs la btags par bshad pa'o/_/dang po la gnyis te/_sems kyi chos nyid ma 
rtogs na ma rig pa 'byung ba'i tshul dang /_rtogs na de dag pa'i tshul lo/_/dang po ni/_sems 
can gyi sems nyid rnam pa gnyis su mthong ste/_ji ltar na/_bdag tu 'dzin pa dang /_rang 
bzhin gyis 'od gsal ba'o/_/dang po ni 'jig rten pa ste/_bdag tu 'dzin pa las 'khor ba 
'byung bas so/_/gnyis pa ni/_'jig rten las 'das pa ste/_de nyid so sor rang gis rig 
pa'i ye shes kyis rig na ye shes kho nar 'gyur bas so/_/gnyis pa la/_dngos dang*/_'bras
bu de logs nas tshol ba ma yin pa'o/_/dang po ni/_de rig na der 'gyur ba'i tshul ji lta bu zhe 
na/_de rig na/_srid pa dang zhi ba la sred pa'i 'dod chags zad par 'gyur la/_de zad pa'i 
chos dbyings ye shes de ni mi gnas pa'i mya ngan las 'das pa yin pa dang /_yang de rig na 
nyon mongs pa can gyi zhe sdang dang /_nyon mongs pa can ma yin pa'i gti mug zad par 'gyur ba 
dang /_gsum po de dag ye shes kyi stobs kyis 'gags pa ni sangs rgyas nyid dang /_lus can 
kun gyi skyabs nyid do/_/de dag ni mthar thug gi 'bras bu yin te/_chos dbyings ye shes de 
nyid dri mas dag pa'i gnas skabs la mi gnas pa'i myang 'das sogs kyi ming gis btags 
pa'i phyir ro/_/gnyis pa la/_rang gi chos dbyings dri mas dag pa rdzogs pa'i byang chub tu 
bshad pa dang /_byang chub de 'gro 'ong sogs dang bral bar bstan pa/_shes rab kyi sgron mas 
rang rgyud kyi byang chub mthong bar bstan pa'o/_/dang po ni/_'khor ba dang mya ngan las 'das 
thams cad rang gi lus 'di nyid la tshang ba yin te/_sems kyi chos dbyings shes pa dang mi shes 
pa dag las de dang de 'byung ba'i phyir ro/_/ji ltar zhe na/_rang gi rgyud kyi rnam par rtog pas 
bcings pa'i sems kyi chos dbyings de chos can/_'khor ba pa zhes bya ste sems can gyi 
gdags gzhi yin pa'i phyir/_chos dbyings rang gi bdag nyid shes na rnam par rtog pa thams 
cad las grol bar 'gyur la/_grol ba de'i dus kyi chos dbyings de chos can/_'khor ba las 

grol ba zhes bya ste/_sangs rgyas kyi gdags gzhi yin pa'i phyir/_gzhung 'dis sems can gyi 
lus la sangs rgyas gnas par ston pa ni ma yin gyi/_de las 'khor 'das gnyis ka 'byung bar 
'chad pa yin te/_'dir las zhes 'byung khungs kyi sgra yod pa dang /_mdo las kyang /_thog ma 
med pa'i dus kyi dbyings/_/chos rnams kun gyi gnas yin te/_/de yod pas na 'gro kun 
dang /_/mya ngan 'das pa'ang thob par 'gyur/_/zhes dang /_rgyud bla mar yang*/_rigs yod 
phyir na zhes/_rigs yod par bshad kyi/_sangs rgyas dngos yod par ma bshad pa dang*/
chos dbyings de nyid sangs rgyas dang sems can gnyis ka'i khams su bshad pa yang de gnyis 
ka'i rgyu yin pa la dgongs pa'o/_/gnyis pa ni/_sems can rnams la byang chub nye ba ma yin te/
sems kyi chos dbyings dri mas ma dag pa de srid du byang chub tu mi 'gyur ba'i phyir/_de la de ring 
ba'ang ma yin te/_de logs nas tshol dgos pa ma yin par sems kyi chos dbyings dri mas dag 
pa na byang chub tu 'jog pa'i phyir/_sangs rgyas kyi byang chub de sems can gyi shes rgyud la phar 
'gro ba'ang ma yin zhing /_sems can gyi shes rgyud la tshur 'ong ba'ang ma yin te/_nyon mongs 
pa'i gzeb nang na gnas par gyur pa'i sems kyi chos dbyings 'di nyid la sangs rgyas su mthong 
ba dang ni ma mthong ba'i khyad par las/_sangs rgyas dang sems can du bzhag pa yin pa'i phyir/
gsum pa la/_spros bral rtogs pa'i shes rab kyi mar me bsten dgos par bstan pa dang /
bsten nas kyang chos sku rim gyis mthong dgos par bstan pa'o/_/dang po ni/_'o na de la de 
mthong ba'i gsal byed kyi thabs ji lta bu zhe na/_shes rab kyi mar me la gnas nas rang gi 
sems ni mchog tu spros pa thams cad zhi bar gyur pa mthong ste/_rang rgyud la de bzhin nyid 
rtogs pa'i ye shes de med pa'i phyir ro/_/stobs bcu'i ye shes kyi stobs kyis byis pa rnams 
byin gyis brlabs nas/_sems kyi chos dbyings dri ma phyogs gcig gis dag par gyur pa de'i 
tshe chos can/_'jig rten pa rnams kyis ni zla ba tshes pa ste/_tshes gcig gi nyin zla ba'i cha shas 
cung zad cig mthong ba bzhin du/_de bzhin gshegs pa'i cha shas cung zad cig mthong ba yin te/
de'i tshe rang rgyud la de bzhin nyid mngon sum du rtogs pa'i ye shes kyi cha shas gcig skyes pa'i 

phyir/_gnyis pa gzugs sku'i snang ba 'char ba'i tshul la gnyis te/_bsod nams dang ye shes 
med pa la de'i snang ba mi 'char ba'i tshul/_de_dang ldan pa la de'i snang ba 'char ba'i tshul lo/_/dang 
po ni/_ji ltar yi dwags rnams kyis ni rgya mtsho'i drung du phyin kyang skom par mthong ba ltar/_de 
bzhin du sangs rgyas kyi gzugs kyi sku la 'gro 'ong mi mnga' yang /_sems can 'ga' zhig ni 
bsod nams ma yin pa dang /_mi shes pas bsgribs pas/_sangs rgyas kyi gzugs kyi sku 
rnams ni med par blos btags shing zhen no/_/gal te sems can 'ga' zhig de mthong ba'i 
mig dang mi ldan yang /_sangs rgyas rang gi thugs rje dang /_thabs mkhas kyis de dag la rang 
gi sku dang gsung gi snang ba ston par rigs so zhe na/_sems can shes rab dman pa dang /
bsod nams dman pa blo yi me long ma thob pa dag la/_bcom ldan 'das kyis ci bgyir 
mchis te der snang ba'i rgyu ma tshogs pa'i phyir dang /_gzugs sku'i snang ba bskyed nas/_de la 
chos bstan kyang mi phan pa'i phyir/_ji ltar dmus long gi lag pa ru rin chen mchog ni bzhag pa 
na brda sprod pa po gzhan med na/_rdo ba phal pa dang khyad med du 'gyur ba de dang 'dra'o/_/de 'dra 
de'i ngor ni tshangs pa dang /_khyab 'jug dang /_'jam dpal gzhon nu la sogs pa'i gzugs 
kyis don byed par bshad cing /_de dag gi snang ba tsam yang 'char mi nus pa de dag la ni/
dge ba'i bshes gnyen rang ga ba dang /_tshong dpon dang /_mnyen pa la sogs pa'i gzugs 
kyis 'gro ba'i don mdzad pa yin gyi/_'gro ba rnams yal bar 'dor ba ni ma yin no/_/gnyis 
pa la gnyis te/_bsod nams can la sprul sku'i snang ba 'char ba'i tshul/_ye shes can la 
longs sku'i snang ba 'char ba'i tshul lo/_/dang po ni/_sems can sngon bsod nams byas pa 
rnams la 'od kyi gsal zhing /_dpal dang ldan pa'i mtshan sum cu rtsa gnyis 'bar ba'i sangs 
rgyas kyi sprul pa'i sku ni/_sems can de'i mdun na gnas nas/_chos ston pa la sogs pa'i bya 
ba mdzad par snang ngo /_/de'i tshe mgon po mchag gi sprul pa de'i gzugs kyi skus bskal pa mang 
por bzhugs nas yang mya ngan las 'da' ba'i tshul bstan pa na 'dul bya rnams ni gdul ba'i 
phyir/_chos kyi dbyings kyi ye shes nyid skye 'gag tha dad du snang bar gyur pa yin gyi/_de bzhin 

gshegs pa la byon bzhugs mi mnga'o/_/dbyings nyid tha dad gyur ma lags/_/zhes 'don pa 
ltar na/_gdul bya 'dul ba'i phyir de bzhin gshegs pa blo'i me long ma thob pa dag gi ngor skye 
'gag tu snang ba yin gyi/_dbyings nyid de/_de bzhin gshegs pa dngos la ni skye 'gag tha dad 
du gyur pa mnga' ba ma lags so/_/zhes sbyar ro/_/'di dag gi ngag don ni 'di yin te/_nyan 
rang dang /_so skye las sprul sku'i snang ba shar ba de'i tshe/_gzugs dang gsung gi snang ba shar 
ba'i cha de ni snang ba po rang gi sems kyi chos dbyings bsod nams kyis rgyas par byas pa'i cha 
shas cig yin pas/_rang gi sems kyi chos su 'dus la/_snang ba de ltar bstan pa'i bdag 
po'i rkyen ni sangs rgyas kyi chos kyi dbyings nyid yin pas de la ni byon bzhugs dang 'phel 
'grib mi mnga' ba yin no/_/don de yang ji skad du/_'di ni rang sems snang ba zhes/_/so so skye 
bos mi shes mod/_/de lta na yang gzugs mthong ste/_/de dag la ni don yod 'gyur/_/zhes 
gsungs so/_/de'i phyir chos dbyings mngon sum du mthong ba dag gi ngor ni gzugs kyi sku la 
mya ngan las 'da' bar snang ba med la/_de mngon sum du ma mthong ba dag gi ngor de ltar snang ba 
de ni/_rang rang gi dad pa la sogs pa'i bsod nams 'phel 'grib kyi dbang gis yin te/_ji 
skad du/_'gro bar gzugs brnyan 'char nub rnyog med dang /_/rnyog pa'i rang sems rab 
'jug dbang gis 'jug/ces gsungs so/_/gnyis pa la/_rang gi chos dbyings dri mas dag 
pa'i gnas skabs la sa bcur 'jog pa'i tshul/_gnas skabs de dang der rang gi ye shes nyid 
longs sku gnas dang bcas par snang ba'i tshul lo/_/dang po ni/_so sor rang gis rig pa'i ye 
shes kyi bdag nyid dri mas rnam par dag pa na/_sa bcu po de rnams ni ye shes de'i bdag nyid 
du gnas pa yin te/_sems kyi yul phyi'i skye mched drug po ni/_chos kyi dbyings su nges par 
rtogs nas/_nang gi skye mched drug kyang chos dbyings su ro gcig pa der ni so sor rang gis 
rig pa'i ye shes de nyid gong nas gong du 'jug par 'gyur ba'i gnas skabs la sa de dang der 
bzhag pa yin pas so/_/gnyis pa ni/_chos kyi dbang phyug chen po longs spyod rdzogs pa'i sku'i 
gnas mchog ste mtshan dpe 'bar ba'i sku dang /_'og min stug po bkod pa'i zhing khams rnam 

par mdzes pa de nyid dang*/_sa bcu'i byang sems kyi chos kyi dbyings kyi shes pa gsum po ro 
gcig pa nyid du 'dres par gyur ba la/_longs sku mthong ngo zhes bya ba'i tha snyad btags par ni 
bstan bcos rtsom pa po bdag smra'o/_/'di'i ngag don ni/_longs sku gnas dang bcas pa'i 
snang cha ni/_snang ba po rang gi ye shes kyi bdag du 'dus la/_rgya chad du snang ba'i rgyu mtshan ni/
ye shes de nyid gnyis snang gi bag chags kyis ma dag pa'i dbang las so/_/de ltar snang ba'i 
rgyu'i rkyen rang gi ye shes yin yang bdag po'i rkyen ni sangs rgyas kyi ye shes so/_/sa bcu gcig 
pa la ni rang gi ye shes dang*/_sangs rgyas thams cad kyi ye shes gcig tu 'dres pa'i phyir don 
dam pa'i sku la dbye ba med la/_smon lam gyi dbang gis gzugs kyi sku'i snang ba tha dad du 
'char ba yin no/_/gsum pa la/_zhi ba mya ngan las 'das pa'i phyogs kyi yon tan gyi chos 
thams cad chos dbyings nyid kyi gnas skabs su bstan pa dang*/_srid pa 'khor ba'i gnas 
skabs kyi chos thams cad chos dbyings nyid kyi gnas skabs su bstan pa dang*/_des na chos kyi 
dbyings nyid shes dgos par bstan pa'o/_/dang po ni/_byis pa'i nang nas yongs mkhyen dang /_/
zhes pa dang /_de'i rgyud kyi bsod nams dang /_ye shes kyi yon tan ci yod pa dang /_'phags 
pa'i nang na sna tshogs nyid/_/ces pa/_de'i rgyud kyi sa dang lam gyi khyad par dag dang /_dbang 
phyug chen po tshe dpag med ces pa/_rdzogs pa'i sangs rgyas kyi chos kyi sku ste/_gsum ka yang*/
bskal pa'i tshe yi rgyu gang yin/_/zhes pa/_nam mkha' ma zhig gi bar du rgyun mi chad pa yang 
chos kyi dbyings kyi ye shes nyid do/_/gnyis pa ni/_phyi rol sems can gyi khams te 'khor ba'i 
chos yang tshe dpag tu med pa'i bskal par gnas pa dang /_srog chags rnams kyi srog ji srid du 
gnas par gyur pa de yang chos kyi dbyings kyi ye shes gang gis bsrungs par gyur pa'o/_/ngag 
don ni/_kun nas nyon mongs dang*/_rnam byang gi phyogs kyi chos ji snyed pa'i tshe'am/_srog ni 
chos kyi dbyings kyi ye shes de nyid do/_/de yang rnam byang gi chos ni de dang dbyer med du 'dres 
nas des 'dzin la/_kun nas nyon mongs kyi chos ni de dang 'bral du rung ba'i tshul gyi sa de la 
gnas pa'o/_/gsum pa la/_shes rab rnam byang gi ye shes dang mthun pa'i tshul/_shes rab 

kyi ye shes ji ltar len pa'i dpe/_de ltar blangs pa'i ye shes la sgrib byed sel nus pa'o/_/dang 
po ni/_rgyu zad mi shes pa chos kyi dbyings de nyid las/_'bras bu zad mi shes pa 'khor ba dang /
mya ngan las 'das pa'i chos gnyis ka 'byung ba las/_rkyen ma rig pa'i dbang gis ni 'bras bu 
dang po'i don du 'jug par byed la/_cir yang snang ba med pa rtogs pa'i shes rab kyi bye brag 
gis ni/_chos dbyings gang gi 'bras bu mi zad pa rnam par byang ba'i phyogs kyi chos gang yin pa 
de'i don du rab tu 'jug par bya'o/_/de ltar zhugs pa na rdzogs pa'i byang chub ring bar mi 
bsam ste/_yul drug snang ba med par ni/_yang dag pa ji lta ba bzhin du rig par gyur pa de 
nyid byang chub tu 'jog pa'i phyir/_de nye bar yang ni bsam par mi bya ste/_yul drug gi 'dzin 
pa'i dri ma phyogs gcig kyang ma dag pa de'i tshe byang chub tu mi bzhag pa'i phyir/_ngag don ni/
ring bar mi bsam zhes pa/_sbyong byed kyi gnyen po yod na byang chub logs nas btsal mi dgos 
pa'o/_/nye bar mi bsam zhes pa/_de ma bsten na chos kyi dbyings de nyid byang chub tu mi bzhag 
pa'o/_/'o na/_ji skad du/_sems can rnams ni sangs rgyas nyid/_/ces 'byung ba ltar/_chos 
dbyings ye shes de nyid rang bzhin gyi sangs rgyas su khas len dgos pa ma yin nam zhe na/_de 
de yin mod kyang /_des sangs rgyas kyi go mi chod de/_sku gsum ma tshang ba'i phyir ro/_/ci ste 
rang bzhin gyis sku gsum tshang ba ma yin nam zhe na/_de tshang mod kyang /_des de'i go mi chod de/
gzhan don mthar phyin pa'i sku ma yin pa'i phyir/_de lta bas na rang bzhin gyi sangs rgyas zhes bya 
ba ni sangs rgyas kyi rgyu la bya ba yin la/_de tsam gyis de yod par 'gyur na/_grangs can gyi 
grub pa'i mtha' khas blangs par 'gyur te/_sems can gyi dus su sangs rgyas mi gsal ba'i 
tshul gyis bzhugs pa de phyis lam gyi stobs kyis gsal bar byed dgos pa'i phyir/_gnyis pa 
ni/_ji ltar 'o ma dang chu 'dres pa snod gcig la ni gnas pa las/_ngang pa 'o ma 'thung bar 
byed cing /_chu ni ma yin pa de bzhin du/_ye shes dang mi shes pa gnyis ka lus kyi gnas 'dir 
lhan cig tu nyon mongs kyis g.yogs nas gnas kyang /_gnyis po so sor 'byed shes pa'i rnal 
'byor pa yis ni ye shes len par byed cing /_mi shes pa ni 'dor bar byed do/_/gsum pa ni/

'dor len ji ltar byed ce na/_mi shes pa ni gnyis te/_bdag dang /_bdag gi zhes 'dzin 
pas gang zag tu rmongs pa dang /_gzugs so sgra'o zhes ji srid phyi rol tu rnam par btags pa de 
srid du chos kyi bdag tu rmongs pa'o/_/de'i gnyen por bdag med pa rnam pa gnyis mthong bar 
byas nas srid pa'i sa bon 'gag par 'gyur ba dang /_yang dag pa'i mtha' mngon du byed par 
'gyur ro/_/chos kyi sku mngon du byed pa la/_bdag gnyis med par rtogs pa'i rnal 'byor la 
gnas dgos te/_gang gi phyir na sangs rgyas dang /_mya ngan las 'das pa dang /_gtsang ba dang /
rtag pa dang /_dge ba'i gzhir gyur pa'i chos kyi dbyings la bdag tu 'dzin pa'i rmongs pa gnyis 
po 'di byis pas rnam par brtags pa'i phyir ro/_/gnyis pa khams sbyong byed kyi ye shes skye ba 
la ltos par bstan pa la/_khams rgyas pa 'jug sems la ltos par bstan pa 
dang /_khams kyi nus pa sad pa smon sems la ltos par bstan pa'o/_/dang po ni/_dka' spyad 
sna tshogs kyis sbyin pa gtong ba dang /_sems can gyi don bsdad pa'i tshul khrims dang*/_sems 
can la phan pa byed pa'i bzod pa ste/_gsum po 'dis ni khams chos kyi dbyings kyi ye shes de 
la bsod nams kyi tshogs rgyas par 'gyur ro/_/de'i tshe gnas skabs su gzugs kyi sku mthong 
ba dang*/_mthar thug gzugs kyi sku 'grub par byed do/_/dam pa'i chos rnams kun la spro ba'i 
brtson 'grus dang /_dmigs pa la sems rtse gcig tu 'jug pa'i bsam gtan dang /_chos 
rab tu rnam 'byed kyi shes rab rtag tu bsten pa ste gsum po 'di yang /_byang chub kyi khams ye 
shes kyi tshogs kyis rgyas par byed pa yin no/_/'dis ni gnas skabs su rang rgyud la glo bur 
rnam dag gi chos sku mthong ba dang /_mthar thug don dam pa'i sku 'grub par byed do/_/yang 
thabs dang bcas pa'i shes rab dang*/_smon lam rnam par sbyangs pa dang /_stobs la nges par 
gnas pa dang/_ye shes kyi pha rol tu phyin pa ste/_chos bzhi po 'di yang khams chos dbyings ye 
shes de nus pa'i tshogs kyis rgyas par byed pa'o/_/'di dag gis ni gnas skabs su gzhan 
don la mi skyo ba dang /_mthar thug phrin las phun sum tshogs pa 'grub par byed do/_/bcu po 
'di la rgyas 'gyur gyi rigs zhes bya ste/_rang bzhin du gnas pa'i rigs kyi nus pa rgyas par 

byed pa'i rigs yin pa'i phyir ro/_/gnyis pa ni/_nyan thos kyi rigs can la la dag/de bzhin 
gshegs pa la phyag byed la/_byang chub sems dpa' la phyag mi bya'o/_/zhes smra ba de dag ni 
ngan par smra ba ste/_byang chub sems dpa' ma byung bar de bzhin gshegs pa'i chos kyi sku ni 
'byung ba ma yin pa'i phyir ro/_/dper na/_li kha ra sbyang bar 'dod pa de bur shing gi sa bon la 
sdang ba gang yin pa de dang 'dra'o/_/dpe don mtshungs pa yin te/_bur shing gi sa bon med par 
li kha ra 'byung bar 'gyur ba ma yin zhing /_bur shing gi sa bon gang bsrungs nas nye bar gnas 
shing sgrubs pa las/_bu ram dang /_kha ra dang /_hwags rnams ni de las 'byung bar 'gyur ba 
ltar smon pa byang chub kyi sems ni rab tu bsrungs nas te bskyed nas de la nye bar gnas shing /
de'i rgyu nan tan gyis bsgrubs pa las yang dag par rdzogs pa'i sangs rgyas rnams ni gsar du 
skye zhing /_rgyun gyis 'byung bar 'gyur la/_de las kyang nyan thos dgra bcom pa dang /_rkyen 
rtogs rang sangs rgyas rnams skye zhing 'byung bar 'gyur zhing*/_de bas na bram ze rnams zla ba 
tshes pa la phyag byed pa ltar/_nyan thos dag gis kyang byang chub sems dpa' la phyag byos shig 
ces gdams pa yin no/_/de dag gi don bsdu ba ni/_ji ltar zhing pas sa lu'i sa bon dang /
chu lud la sogs pa bsrungs bar byed pa ltar/_de bzhin du 'dren pa de bzhin gshegs pa 
rnams kyis ni theg pa mchog rdzogs pa'i byang chub la mos pa/_theg pa la gsar du zhugs pa'i 
byang chub sems dpa' rnams la'ang bsrung bar mdzad do/_/gnyis pa lam dus su chos sku rim 
gyis 'phel ba'i tshul la/_mdor bstan pa dang /_rgyas par bshad pa'o/_/dang po la theg pa 
mchog la gsar du zhugs pas chos sku don spyi'i tshul gyis mthong ba'i tshul/_sa thob nas chos 
sku mngon sum du mthong ba'i rim pa'o/_/dang po ni/_ji ltar mar ngo'i bcu bzhi ste nyer dgu'i 
rdzogs mtshams su zla ba cung zad de 'od kyis 'khor tsam zhig mthong ba ltar/_de bzhin du theg 
pa mchog la mos pa ste theg pa la gsar du zhugs pa'i byang chub sems dpa' rnams la'ang chos 
kyi sku ni cung zad de don spyi'i tshul gyis mthong ba yin no/_/'di ltar yang 'chad nus te/_theg pa 
mchog ni de bzhin gshegs pa'o/_/de la mos pa la'ang bzhi ste/_so so skye bo dang /_nyan thos 

dang /_rang sangs rgyas dang /_theg pa la gsar du zhugs pa'o/_/de dag gis ni chos kyi sku don 
spyi'i tshul gyis mthong ba yin te/_de bzhin gshegs pa'i yon tan la dad pas so/_/don de yang 
ji skad du/_rang byung rnams kyi don dam de/_/dad pa nyid kyis rtogs bya yin/_/zhes bshad pa 
dang mthun no/_/gnyis pa ni/_ji ltar/_yar ngo tshes pa'i zla ba la ni/_tshes gcig nas bcu 
bzhi'i bar skad cig re re zhing rgyas par mthong ngo /_/dpe de bzhin du/_sa la bzhugs pa 
rnams kyang chos kyi sku rim gyis rim gyis 'phel bar mthong ngo /_/yang ji ltar/_yar ngo'i bco 
lnga la zla ba'i cha shas rdzogs par 'gyur ba ltar/_dpe de bzhin du/_sa'i mthar thug bcu 
gcig pa na chos kyi sku yang rdzogs zhing gsal lo/_/gzhung 'di dag kis ni chos dbyings ye 
shes de nyid nyon mongs pa'i phyogs gcig gis kyang ma dag pa'i gnas skabs de la sems can 
zhes bya/_de'i phyogs gcig gis dag cing /_smyon pa byang chub kyi sems ma skyes pa'i gnas 
skabs de la nyan thos sam rang sangs rgyas zhes bya/_sems de skyes na/_chos dbyings de dad pa 
tsam gyis rtogs shing /_mngon sum du ma mthong ba'i gnas skabs de la theg pa mchog la mos 
pa'i gang zag ces bya/_chos kyi dbyings de la sgrib byed kyi shes bya'i sgrib pa phyogs gcig 
bsal ba de nas mthar ma thug gi bar la byang chub sems dpa' zhes bya/_de la sgrib byed kyi dri 
ma mtha' dag gis dag pa mthar thug pa'i tshe na/_yang dag par rdzogs pa'i sangs rgyas zhes 
bya'o/_/de lta yin pa de'i phyir/_gnas skabs gang nas chos kyi sku'i cha shas gcig thob pa de 
nas byang chub sems dpa'i ming 'dogs pa de'i phyir/_/de las gzhan du/_sems can thams 
cad la chos kyi sku yod na/_byang chub sems dpa' dang /_sems can dang /_sangs rgyas 
gsum gyi sgra 'jug pa'i gzhi so sor ma nges par 'gyur ro/_/chos kyi sku'i cha shas su 'jog pa 
la yang nyon mongs pa'i cha shas gcig gis dag pa tsam gyis chog pa ni ma yin te/_des dag pa 
dang /_byang chub kyi mchog tu sems bskyed pa gnyis ka tshogs dgos pa'i phyir/_de'i shes byed 
kyang de ma skyes na khams de sangs rgyas kyi snying por bzhag mi nus pa'i phyir/_de'i shes byed 
kyang khams de snying por 'jog pa la gegs byed kyi sgrib pa bzhi yod pa'i phyir/_de skad du yang /

chos la khong khro bdag lta dang*/_/'khor ba'i sdug bsngal gyis 'jigs dang /_/sems can don 
la ltos med nyid/_/rang byung rnams kyi sgrib rnam bzhi/_/zhes gsungs so/_/gnas skabs gang 
du snying po mngon sum du mthong ba'i skabs de nas snying po can du 'jog pa yin te/_de nas de'i 
sems kyi chos nyid de bzhin gshegs pa dang chos kyi skur bzhag pa'i phyir/_de bzhin gshegs 
pa zhes bya ba'i don ni/_de bzhin nyid mngon sum du rtogs pa la bya ste/_ji skad du/_gshegs 
pa rtogs pa'i don phyir te/_/zhes gsungs pa ltar ro/_/de bas na chos kyi sku dang /_sangs 
rgyas dang de bzhin gshegs pa nyid gang zag de dang de'i snying por gyur pa la de dang de'i snying po 
can zhes bya bar 'jog pa yin gyi/_sangs rgyas dang de bzhin gshegs pa'i rang bzhin stong pa 
nyid la de dang de'i snying po zhes bya ba'i ming gis btags nas/_de dang sems can gyi chos nyid 
dbyer med pa la sems can thams cad de'i snying po can yin pa'i go don du 'chad pa ni/_rngog 
lo tsA ba chen po'i bzhed pa yin yang /_legs par mi bsam ste/_de tsam gyis ni sems can 
thams cad sangs rgyas kyi snying po can du gsungs pa'i dgos pa lnga po de mi rtogs pa'i phyir ro/_/
'o na sa dang po nas sems can thams cad kyang sangs rgyas kyi snying po can du mthong bar 
'phags pa thogs med kyis bshad pa ma yin nam zhe na/_sa dang po nas rang rgyud la chos sku'i 
cha shas cig mthong ba de'i tshe/_sems can thams cad kyi sems kyi chos dbyings kyang rang gi 
chos nyid dang 'dra bar dri ma dang 'bral rung du mthong ba la de skad ces brjod pa yin te/_de'i 
tshe de thams cad la de'i rigs yod par mthong ba'i phyir/_de skad du yang /_rigs yod phyir na 
lus can kun/_/rtag tu sangs rgyas snying po can/_/zhes gsungs so/_/de las gzhan du sgra ji 
bzhin par rtog drang na sems can thams cad la rdzogs pa'i sangs rgyas bzhugs par 'gyur te/
sa dang po nas de la de bzhugs par mthong ba'i phyir/_ji skad du/_thams cad la/_rdzogs 
pa'i sangs rgyas rjes zhugs gzigs pa sgrib pa med pa'i blo mnga' ba/_/sems can mtha' yas 
yul can zhes gsungs pas so/_/de lta na yang chos dbyings dri mas dag ma dag la snying po yin 
min du 'chad pa mi 'thad do zhe na/_mi 'thad pa ma yin te/_chos dbyings snying por 'jog pa la 

rgyud bla mar gsungs pa'i rnam gzhag rnam pa bcu tshang dgos la/_de tshang ba la sbyang bya'i dri ma 
bzhi po'i phyogs gcig gis dag pa dang /_khams kyi nus pa sad byed kyi rkyen gyis khams rgyas 
par byas pa zhig dgos pa'i phyir/_de ltar na sa bcu'i gnas skabs na chos kyi sku dang /_de 
bzhin gshegs pa dang /_sangs rgyas rnams kyi cha shas re re yod kyang yongs su ma rdzogs pa'i 
phyir/_de dang de mtshan nyid par bzhag dka'o/_/dper na/_tshes gcig gi zla ba'i cha shas 
gcig po de la cha shas bco lnga ma tshang ba'i phyir zla ba'i dkyil 'khor du 'jog mi nus pa bzhin 
no/_/gal te 'o na sems can thams cad la snying po yod kyang rang rang gis mi mthong bar bshad 
pa ma yin nam zhe na/_ji srid de la de yod par ma mthong ba de srid du de yod par bzhag mi nus 
te/_dper na/_pad+mo'i tshal la sbrang rtsi bzhin no/_/gnyis pa rgyas par bshad pa la gnyis te/
theg pa la gsar du zhugs pa'i byang chub sems dpa' chos sku dad pa tsam gyis ji ltar mthong 
ba'i tshul/_sa bcu la chos sku 'phel ba'i rim pa bshad pa'o/_/dang po ni/_sangs rgyas dang /
chos dang /_dge 'dun la dus rtag tu mos pa brtan po yis rdzogs pa'i byang chub kyi sems de 
yang dag par bskyed par byas nas te/_sems kyi chos dbyings rgyas par byed pa'i rkyen gyis 
yongs su brtas par gyur pa na/_chos dbyings de sangs rgyas kyi snying po'i don spyi tsam du gyur 
pa'i phyir na/_theg pa la gsar du zhugs pa'i byang chub sems dpa' de yang yang dag par 
rdzogs pa'i byang chub las phyir mi ldog par yang dag par 'byung ngo*/_/gnyis pa la/_bcu las/
sa dang po'i chos sku ngos bzung ba ni/_mos spyod du nag po'i gzhi ni yongs su spangs nas/
dkar po'i gzhi theg pa chen po'i thabs dang shes rab dag rab tu bzung bas sa dang po thob pa 
de'i tshe/_chos dbyings de ni dri ma phyogs gcig gis dag pa'i chos kyi skur rtogs pa na/_chos 
kyi sku dang nye ba dang /_gzugs kyi skus gzhan gyi don 'bad med du byed par nus pa'i dga' ba 
khyad par can skyes pa'i phyir sa dang po rab tu dga' ba zhes ni mngon par brjod do/_/sa gnyis 
pa'i chos sku ngos bzung ba ni/_'dod chags la sogs sna tshogs pa'i dri mas rtag tu dri ma can du 
byas pa'i chos dbyings de 'chal tshul gyi dri ma med par gang dag pa de'i tshe/sems kyi chos 

dbyings de la sa gnyis pa dri ma med pa zhes brjod pa yin no/_/sa gsum pa'i chos sku ngos 
bzung ba ni/_sa gnyis par nyon mongs pa'i drwa ba rab tu 'gags nas/_sa gsum pa'i chos 
dbyings kyi shes rab dri ma med cing /_rab tu gsal ba des tshad med pa'i mun pa dag sel bar 
byed pas na/_'od byed pa zhes bya'o/_/sa bzhi pa'i chos sku ngos bzung ba ni/_sa gsum par 
rtag tu rnam par dag pa'i 'od kyis gsal ba'i gsal ba'i ye shes de 'du 'dzi rnam par spangs 
ba'i ye shes kyi 'od kyis rab tu bskor bas na/_sa 'di'i chos dbyings chos kyi skur gyur pa de 
la 'od 'phro ba can du 'dod do/_/sa lnga pa'i chos sku ngos bzung ba ni/_rig pa'i gnas lnga dang /
sgyu rtsal sna tshogs dang /_bzo'i gnas kun gyi mthar son pa dang /_bsam gtan gyi khyad par 
rnam pa sna tshogs pa nyid nyon mongs pa shin tu sbyangs dka' ba las rnam par rgyal bas na/_sa 
'di'i chos dbyings ye shes la sbyang dka' ba zhes bya bar 'dod do/_/sa drug pa'i chos sku ngos 
bzung ba ni/_sa 'dir nges par legs pa byang chub rnam pa gsum po dang /_mthon par mtho 
ba'i phun sum tshogs pa kun bsdu ba dang /_skye ba dang 'jig pa zad pa ste/_rten cing 'brel bar 
'byung ba'i tshul gting dpag par dka' ba la dbang thob pas na/_sa de la 'khor ba dang mya ngan 
las 'das pa gnyis ka mngon du gyur pa'i sa zhes bya'o/_/sa bdun pa'i chos sku ngos bzung ba 
ni/_chos dbyings la 'jug ldang gi rim pa 'khor lo'i bkod pa bzhin du rnam pa kun tu ye shes 
kyi 'od kyi drwa bas rtse ba ste chos kyi dbyings la 'jug ldang byed pa'i mthu thogs pa med pa thob pa 
dang /_'khor ba'i rgya mtsho'i 'dam las brgal bas na/_sa de la ring du song ba zhes bya'o/_/sa 
brgyad pa'i chos sku ngos bzung ba ni/_sangs rgyas kyi thugs rjes 'di nges par bzung zhing /
chos kyi dbyings kyi ye shes kyi rgya mtshor zhugs pa dang /_mi rtog pa'i ye shes la dbang thob nas/
'bad med lhun gyis grub par gyur pa dang /_de'i stobs kyis bdud kyi dkyil 'khor gyis mi 
g.yos pa'i phyir sa 'di la mi g.yo ba zhes bya'o/_/sa 'dir chos dbyings la mnyam par bzhag 
pa las ma langs na shes sgrib spangs pa'i chos sku mngon du byed par nus kyang /_bsod nams kyi 
tshogs yongs su ma rdzogs pas gzugs sku gnyis kyis gzhan don 'bad med lhun grub tu rgyun 

mi chad par mdzad pa'i nus pa mi thob pas nyes dmigs de la dgongs nas sa 'dir sangs 
rgyas kyis 'gog pa las slong bar mdzad pa yin no/_/de'i phyir/_sangs rgyas kyis nges 'di 
gzung zhing*/_/zhes smos so/_/sa dang po nas kyang /_chos dbyings las ma langs na nyes 
dmigs de yod mod kyang /_ma dag sar nyon mongs ma spangs pa yod pas/_chos dbyings las 
slong mi dgos par yang ldang nus la/_sa 'dir nyon mongs spangs pas ldang byar bya'o/_/snyam 
pa'i blo'i 'phen pa sngon du ma btang bar/_mnyam par bzhag na rang stobs kyis ldang mi nus pa 
srid pa'i phyir rgyal bas slong bar mdzad dgos pa yin no/_/sa dgu pa'i chos sku ngos bzung ba 
ni/_ sor yang dag rig pa bzhi po kun la mnga' brnyes pas dam pa'i chos ston pa'i 'bel 
ba'i gtam mtha' yas pa la sa dgu pa'i rnal 'byor pa de mthar thug cing son pas sa de la 
legs pa'i blo gros zhes 'dod do/_/sa bcu pa'i chos sku ngos bzung ba la gnyis te/_mnyam 
bzhag tu chos kyi sku mngon du byas pa'i tshul/_rjes thob tu gzugs kyi skus dbang bskur ba'i 
tshul lo/_/dang po la dngos dang /_sa bcu'i chos kyi dbyings de la phyag 'tshal te mjug bsdu 
ba'o/_/dang po ni/_ye shes kyi rang bzhin sa bcu pa 'di'i chos kyi sku dri ma med pa nam mkha' dang 
mnyam pa sangs rgyas rnams kyi dam pa'i chos yongs su 'dzin pa de las/_dam pa'i chos kyi sprin 
ni kun 'byung ba yin no/_/de'i phyir sa 'di la chos kyi sprin zhes bya'o/_/de'i ngo bo ji lta bu zhe na/
sangs rgyas rnams kyi zab mo chos kyi sku'i gnas su gyur cing*/_gzugs kyi skus rgya che ba'i chos 
la longs spyod pa'i 'bras bu sangs rgyas kyi sa de yongs su 'dzin par byed pa'i sa bcu pa'i ye 
shes de ni chos kyi dbyings kyi ye shes so/_/des 'dzin pa'i 'bras bu chos kyi sku de gang zhe na/
gnas ni yongs su gyur pa ste/_/chos kyi sku zhes brjod pa yin/_/zhes pa'o/_/byang chub sems 
'grel du gnas gyur bkag cing*/_'dir bshad pa'i khyad par ni/_der ni kun gzhi'i rnam 
par shes pa spang bya thams cad kyi gnas yin pa bkag nas/_sngar de'i gnas yin pa la/_phyis 
de de'i gnas ma yin par song ba la gnas gyur zhes bya ba'i don du rnal 'byor spyod pa bas 
'chad pa de bkag pa yin la/_'dir ni sngar yon tan med pa phyis yon tan dang ldan pa la 

gnas gyur pa zhes brjod pa yin no/_/mdor bsdu na sa bcu'i ngo bo ni/_glo bur gyi dri ma phyogs 
res dag pa'i chos kyi sku yin la/_de'i ngo bo yang chos kyi dbyings kyi ye shes so/_/gnyis pa la 
chos sku bsam gyis mi khyab par bstan pa dang /_des na de la phyag bya ba'o/_/dang po ni/_chos 
kyi dbyings khyod ni shes byed kyi blo gang gis shes par nus te khyod ni kun tu bsam gyis mi khyab 
pa'i phyir ro/_/gal te de bsam gyis mi khyab pa bzhin du 'khor ba'i bag chags kyang bsam 
gyis mi khyab pa yin nam zhe na/_'khor ba'i bag chags ni bsam du yod de/_de la so sor rtog 
pa'i shes rab kyis bsam pa na/_stong pa nyid du ro gcig par shes nus pa'i phyir/_bag 
chags las grol ba'i chos dbyings ni bsam gyis mi khyab ste/_ngag gi spyod yul kun las 
'das shing /_dbang po kun gyi spyod yul ma yin pa'i phyir/_de lta na de la bstod par 'gal lo 
zhe na/_tha snyad du yid kyi shes pas don spyi tsam gyi sgo nas rtogs par bya ba'i chos kyi dbyings kyi 
tha snyad du byas pa de dang*/_shes brjod kyi yul las 'das pa'i dbyings gang yang rung ba bstod 
cing phyag 'tshal lo/_/gzhung 'dis chos dbyings yid kyi rnam par shes pa'i rtogs byar bstan 
pa ni ma yin te/_de spyi rnam par shes pas rtogs par bya ba ma yin pa'i phyir/_ji skad du/
mthong ba la sogs bkag pa yis/_/de ni bsam mi khyab par 'dod/_/ces 'byung ba ltar ro/_/
mdor na/_gang yang rung ba zhes bya ba'i tshig gis ni mos spyod du dad pa tsam gyis rtogs par bya 
ba'i chos dbyings dang /_sa thob nas so sor rang gis rig pa'i ye shes kyis mngon sum du 
mthong ba'i chos kyi dbyings gnyis ka mtshon pa yin te gong du/_ji ltar mar ngo'i bcu bzhi la/_/
zhes par/_chos dbyings mthong tshul la dad pa tsam gyis mthong tshul dang*/_mngon sum du 
mthong tshul gnyis bshad nas/_gnyis ka yang chos kyi skar bshad pa'i phyir/_mdo sde rgyan las 
kyang /_sku med pa dang bcas dang sku thob dang /_/zhes/_mos spyod nas kyang sku dang bcas par 
bshad do/_/gnyis pa dbang bskur thob pa'i tshul la/_dbang bskur ba'i rgyu dang /_dbang bskur 
ba'i tshul dang /_dbang bskur nas phrin las sgrub pa'o/_/dang po ni/_rgyal ba'i sras po grags 
chen sa bcu pa rnams chos kyi sprin gyi ye shes kyis chos nyid stong pa nyid mngon sum du mthong bar 

gyur nas/_gang gi tshe sems kun gzhi'i rnam par shes pa ni/_sgrib pa gnyis kyi sa bon las 
rab tu bkrus pas 'khor ba phra rags kyi gzeb las yang dag par 'das par gyur pa yin no/_/
gnyis pa la/_byang sems de stan gang la 'dug pa/_'khor gang gis bskor ba/_ye shes gang 
gis dbang bskur ba'o/_/dang po ni/_pad+ma chen po'i rang bzhin gyi/_/stan de la ni rab gnas 
'gyur/_/'dab ma rin chen du ma'i 'od/_/'dod par bya ba'i ze'u 'bru can/_/pad+ma bye ba du ma 
yis/_/rnam pa kun tu yongs su bskor/_/zhes pa mdo sde sa bcu pa las/_stong gsum 'bum 
phrag bcu'i rgya khyon dang mnyam pa'i pad ma rin po che du mas spras pa'i gdan la/_byang sems sa 
bcu pa rang nyid 'dug cing /_pad ma de'i 'khor du stong gsum 'bum phrag bcu'i rdul gyi grangs 
dang mnyam pa'i pad mas rab tu gang ba la/_sa dgu pa man chad kyi byang sems bzhugs pas 
bskor te 'dug par bshad do/_/gnyis pa ni/_de lta bu'i pad ma de dag la/_rang gi sems 
rgyud stobs bcu po yis yongs su gang zhing /_mi 'jigs pa bzhi yis yang dag par ngoms pa 
dang /_ma 'dres pa bco brgyad la sogs pa bsam gyis mi khyab pa'i sangs rgyas kyi chos mtshan 
ma'i spros pa med pa rnams las nyams pa mi mnga' bas na ye shes kyi tshogs rab tu bsags 
shing /_lus ngag yid gsum pos legs par spyad pa'i lam kun gyis bsod nams kyi tshogs 
rab tu bsags pa'i byang sems sa bcu pa ba de ni/_zla ba nya ba la skar ma'i tshogs kyis bskor 
ba bzhin du/_'khor du byang chub sems dpa' sa dang po la sogs pa rnam pa kun gyis yongs su 
bskor te 'dug go_/gsum pa ni/_sangs rgyas phyag gi nyi ma der/_/dri med rin chen 'bar 
gyur te/_/sras kyi thu bor dbang bskur bas/_/dbang bskur ba ni kun tu stsol/_/zhes pa/
mdo sde sa bcu pa las/_de bzhin gshegs pa rnams kyi mdzod spu nas thams cad mkhyen pa'i 
mngon shes dang ldan pa zhes bya ba'i 'od zer gcig_'khor 'od zer grangs med pa 'bum phrag 
dang bcas pa byung ste/_phyogs bcu thams cad snang bar byas nas/_byang sems de'i spyi bor 
nub la/_'khor gyi 'od zer rnams ni 'khor rnams kyi spyi bor nub bo/_/'od zer de dag phog ma 
thag tu byang chub sems dpa' de dag gis/_sngon ma thob pa'i ting nge 'dzin stong phrag bcu bcu 

thob par bshad do/_/gsum pa ni/_rnal 'byor chen po der gnas nas/_/rmongs pas dman 
pa'i 'jig rten rnams/_/sdug bsngal gyis g.yengs 'jigs pa la/_/lha yi spyan gyis gzigs 
gyur nas/_/de yi sku las 'od zer rnams/_/'bad pa med par 'byung 'gyur te/_/rmongs pa'i 
mun par zhugs de yi/_/sgo rnams 'byed par mdzad pa yin/_/zhes pa la/_rnal 'byor chen po 
ni byang sems sa bcu pa ba de'o/_/der gnas nas zhes pa pad ma'i stan de la'o/_/'di yang 
mdo sde sa bcu pa las/_byang sems de'i zhabs kyi mthil gnyis dang /_pus mo'i lha nga gnyis 
dang /_lte ba dang /_rtsibs logs gnyis dang /_phyag gi mthil gnyis las 'od zer grangs 
med pa 'bum phrag bcu bcu spros pas/_yi dwags dang /_dmyal ba dang /_dud 'gro dang /
mi dang /_lha dang /_lha ma yin gyi gnas thams cad snang bar byas nas/_sdug bsngal thams 
cad zhi bar byed do/_/zhes gsungs so/_/gsum pa 'bras dus kyi chos dbyings bshad pa la 
gsum ste/_chos dbyings ye shes de nyid myang 'das su bshad pa dang /_mi gnas pa'i myang 'das 
de nyid chos skur 'jog pa'i tshul/_de las phrin las lhun gyis grub pa'i tshul lo/_/dang po la/
nyan thos sde pa'i myang 'das kyi 'dod tshul dang /_rang lugs kyi de'i 'jog tshul lo/_/dang po ni/
nyan thos sde pa dgalhag bcas kyi mya ngan las 'das pa mngon du byas pa'i dgra bcom pa gsum 
po rnams phung po lhag ma med pa'i dbyings su zhugs pa ste/_sku tshe'i 'du byed btang na mya ngan 
las 'das pa mngon du byas par 'dod do/_/de 'dra de ni 'khor ba zad tsam la de'i tha snyad 
btags pa yin gyi/_myang 'das dngos ma yin te/_chos kyi sku ma yin pa'i phyir/_/chos kyi skur 
'jog pa la yang /_nyon mongs pa spangs pa tsam gyis chog pa ma yin te/_de tsam gyis 'khor ba 
'gags kyang /_shes bya'i sgrib pa phyogs gcig gis ma dag na/_chos kyi dbyings mi mthong la/
de ma mthong ba la chos kyi skur bzhag par mi nus pa'i phyir ro/_/gnyis pa ni/_rang lugs 
'dir ni/_sems dri ma med par gyur pa'i dbyings de nyid la mi gnas pa'i mya ngan las 'das 
pa nyid ces bya ste/_nyon mongs pa'i dri ma dang bral bas 'khor ba la mi gnas shing /_sems 
can la ltos pa med pa'i sgrib pa las grol ba'i ye shes yin pas so/_/gnyis pa ni/_sems 

can kun gyi sgrib pa'i dngos po ci yang med pa'i chos dbyings ye shes kyi ngo bo de yang ye shes de 
nyid kyi spyod yul yin pas/_so sor rang rig pa'i ye shes kho na'i myong bya yin gyi/_sgra dang rtog 
pa kun gyi yul las rnam par 'das so/_/de lta bu'i dag pa gnyis ldan gyi chos dbyings de 
mngon sum du mthong ba'i byang chub sems kyi dbang po ste/_dag pa gnyis ldan gyi chos dbyings de 
nyid la shin tu dri ma med pa'i chos kyi sku zhes kyang bya ste/_stobs sogs yon tan thams cad kyi
lus yin pa'i phyir/_/gsum pa ni/_glo bur gyi dri ma med pa'i chos kyi sku la stobs sogs ye 
shes kyi rgya mtsho gnas par gyur nas/_de las gzugs kyi sku gnyis kyis sems can gyi don 
rgyun mi chad par rab tu mdzad do/_/tshul ji ltar na/_dbyibs dang /_kha dog sna tshogs pa'i 
yid bzhin gyi nor bu rin po che ji lta ba bzhin du'o/_/
'dir smras pa/_yun ring 'khor ba'i rgya mtshor drangs gyur kyang /_/myang 'das zhi ba'i 
'brog dgon ma btang bar/_/zag med bde ba'i zas kyis nyer 'tsho ba'i/_/chos dbyings 
nags kyi drang srong e ma mtshar/_/rang bzhin dri mas dag phyir thog mar dge_/chos dbyings sa 
bon brtas phyir bar du dge_/yon tan tshogs kyis gang phyir tha mar dge_/ye shes nyid phyir dus 
mnyam kun tu dge_/yon tan ljon phreng rgyas pa'i dpag bsam la/_/nye bar sems pa'i chos 
dbyings lang tsho ma/_/mang thos yid kyi shing rtas nyer drangs pa'i/_/rnam dpyod gsal ba'i mig 
gis deng 'dir mthong //zhes bdag nyid chen po klu sgrub zhabs kyis mdzad pa'i bstan bcos/
sa kyi dbyings su bstod pa zhes bya ba'i 'grel pa chos kyi dbyings rnam par nges pa zhes bya ba 
'di ni/_zab mo'i de kho na nyid rnam par dbye ba la bsnyengs pa med pa/_yul dbus 'gyur tshal 
gyi slob dpon/_dpal shAkya mchog ldan dri med legs pa'i blos/_sgyur byed kyi lo sa gas nya 
ba'i phyogs dang po la/_gtsang g.yas ru sa'i thig le/_gser mdog can zhes bya bar sbyar ba'i 
yi ge pa ni chos kyi rgyal mtshan no//_//

@#/_/don dam byang chub sems 'grel gyi bshad pa dbu ma'i snying po bsdus pa 
zhes bya ba bzhugs so/_/
@##/_/na mo many+dzu shrI ye/_stong nyid shing rta'i 'gros chen bgrangs yas kyis/_/dngos 
'dzin nub kyi ri brgya 'gongs mdzad nas/_/byams dang thugs rje'i mkha' la lham me ba/_/thub 
chen nyi ma de la phyag bgyi'o/_/'jam dbyangs zhal gyis legs bshad ro brgya pas/_/rnam 
dpyod ro 'dzin gshin por gyur pa na/_/gzhung rtsom 'grin pa'i lnga sgra cher 'bar ba/_/rgyal ba 
gnyis pas deng 'dir mgon mdzod cig/rnam dpyod spobs pa'i lang tshor ma btang ba'i/_/bdag 
blo nam yang mya ngan med ma ni/_/'phags rnams dges pa'i gtam gyis mdza' bo dang*/_/mi 
'bral 'grogs pa'i rtse dga' lhur blangs so/_/zhes mchod par brjod cing rtsom par dam 
bca' ba sngon du btang nas/_'dir gang bshad par bya ba'i chos ni/_mgon po klu sgrub kyis 
mdzad pa'i bstan bcos/_byang chub sems kyi 'grel pa zhes bya ba de'o/_/'di la gnyis te/
bstan bcos 'di gsal bar 'chad dgos pa'i rgyu mtshan dang /_de bshad pa dngos so/_dang 
po ni/_kho bo'i rnam dpyod kyis bstan bcos 'di gsal po ma bshad na/_bstan bcos 'dis 
gang gi 'grel pa'i byang chub kyi sems de/_don dam byang chub kyi sems yin par mi shes pa 
dang /_'dir 'byung ba'i don dam byang chub kyi sems de yang /_lung chos pa spyi la grags pa'i 
don dam sems bskyed la ngos 'dzin pa dang /_'di nas bshad pa'i sems bskyed kyi cho ga de/
kun rdzob sems bskyed kyi cho ga yin par 'khrul pa dang /_de der ma 'khrul pa 'ga' zhig gis 
kyang don dam sems bskyed cho ga rkyang pas bskyed nus par 'khrul pa dang /_bdag yod pa dbu 
ma'i rang lugs su khas len pa dang*/_nyan thos la gdams pa'i mdo las chos kyi bdag med 
bstan pa de/_nyan thos 'phags pas chos kyi bdag med rtogs pa'i sgrub byed du khas len pa 
dang /_phyi rol gyi don tshad mas grub pa dbu ma thal 'gyur ba'i lugs su khas len pa dang /_snang 

ba sems su khas len pa dbu ma pa'i gnas skabs kyi rang lugs su yang mi 'dod pa dang /
gzhan dag la la de de ltar sgom pa de dbu ma pas mthar yang mi 'gog par 'dod pa dang /_dbu 
ma pas kun gzhi'i rnam shes tha snyad du yang khas mi len par 'dod pa dang /_des de khas len 
par shes pa la la dag rnam shes de/_zag bcas kyis ngo bo thams cad kyi gnas su 'dod mi 
'dod kyi sgo nas/_khyad par 'byed mi shes pa/_tshogs drug las rdzas gzhan du gyur pa'i kun 
gzhi bden grub 'dod mi 'dod kyi khyad par 'byed pa dang /_klu sgrub zhabs kyis dgongs pa 'jig 
rten grags sde spyod pa'i dbu ma kho nar gnas kyi/_rnal 'byor spyod pa'i dbu ma'i tshul du gtan 
mi gnas par 'dod pa dang /_sems bden grub 'gog pa na/_de nang ngam/_phyi rol lam/
dbyibs sam/_kha dog gam/_skyes pa'am/_bud med sogs gang du yod ces dpyod pa de so 
sor rtog pa'i shes rab kyi spyod yul ma yin par khas len pa dang /_so sor rtog pa'i shes rab 
kyis stong pa nyid dang bdag med do snyam du sgom pa/_dbu ma pa'i sgom yang dag pa yin gyis/
des gang du yang yid la mi byed pa de/_gnyid log pa dang khyad med du khas len pa dang /
snyad du yod cing don dam par med pa de dbu ma'i rang lugs su khas len pa dang /_stong nyid 
kun rdzob pa de dbu ma'i lugs su mi 'dod pa dang*/_bden gnyis ngo bo gcig pa de/_de'i 
lugs su 'dod pa dang /_ji srid don dam bden pa'i rnam gzhag byed pa de srid du/don dam 
byang chub kyi sems de'i mtshan gzhir khas mi len pa dang /_gzhung 'dir sems can don byed 
kyi tshul khrims su bshad pa de dag don dam byang chub kyis sems sbyongs pa'i rim pa nyid du 
bstan pa de mi shes pa dang /_kun rdzob sems bskyed kho na'i dbang du byas par 'dod pa'i log 
par rtog pa de dang de dag sngon du byung ngo*/_/de bas na gzhung 'di'i rnam par bshad pa rang gis 
rnam dpyod kyis brtags nas tshig zur phyin par bshad pa na/_log par rtog pa de dang de dag 
sel nus pa ni/_dbu ma'i snying po rnam par bshad pa zhes bya ba'i rab tu byed pa 'di'i dgos 
pa'o/_/gnyis pa/_bstan bcos kyi tshig don dngos bshad pa la gnyis te/_bshad bya'i mdo 
bkod pa'i sgo nas byang chub kyi sems ngos bzung ba dang /_de'i rang bzhin gtan la phab nas/

de nyid rgyud la ji ltar bskyed pa'i tshul lo/_/dang po ni/_dngos po thams cad dang bral ba/_/zhes 
sogs sh+lo ka gcig ste/_'di ni gsang ba 'dus pa'i rgyud kyi byang chub sems kyi le'u las 
gsungs pa yin la/_de yang yang dag par rdzogs pa'i sangs rgyas rigs drug po re res/_byang 
chub kyi sems mi 'dra ba re re gsungs pa las/_'dir drangs pa de ni rnam par snang mdzad kyis 
gsungs pa'o/_/de dag gi rang bzhin ci zhe na/_rang gis sems stong pa nyid kyi rang bzhin go 
ste/_rang bzhin gyi 'od gsal ba de'o/_/sems kyi rang bzhin de stong pa nyid yin pa'i shes byed 
ni/_gdod ma nas ma skyes pa'o/_/de'i shes byed kyang gzung 'dzin gnyis dang chos kyi bdag 
med par mnyam pa nyid yin pas so/_/de 'dra de byang chub kyi sems yin pa'i shes byed ni/
sangs rgyas kyi ye shes dang ngo bo dbyer med pa'i rgyu mtshan las yin la/_don dam pa yin pa'i 
shes byed ni/_dngos po thams cad dang bral ba/_/zhes pa ni mdor bstan pa ste/_zag bcas 
kyi dbang du byas pa'o/_/de nyid 'chad pa ni/_phung po khams dang skye mched dang /_/gzung dang 
'dzin pa rnam par spangs/_/zhes pa ste/_de dang des rang bzhin gyis rnam par dag pa la/
spangs pa zhes brjod pa'o/_/de ltar na don dam byang chub kyi sems zhes bya ba ni/_gzhi lam 
'bras bu'i gnas skabs thams cad du ngo bo la khyad par med pa'i sems rang bzhin gyis 'od 
gsal ba de nyid la bshad pa yin gyis/_gzhung don gyi 'chad tshul ltar/_stong pa nyid mngon 
sum du rtogs pa'i ye shes kho na la 'chad pa ni/_'di skabs kyi don min te/_gzhung 'di nyid 
las/_de bzhin nyid dang yang dag mtha'/_/mtshan ma med dang don dam dang*/_/byang chub 
sems mchog de nyid dang /_/stong pa nyid du bshad pa yin/_/zhes bshad pas so/_/gnyis pa la 
bzhi ste/_don dam byang chub kyi sems ji ltar rgyud la bskyed pa'i tshul dang /_sems de'i rang 
bzhin gtan la dbab pa dang /_sems de bskyed nas sems can gyi don nges par byed dgos 
pa'i tshul dang /_byang chub kyi sems de la bsngags pa brjod pa'i sgo nas mjug bsdu ba'o/_/dang 
po la gnyis te/_kun rdzob kyi rnam pa can smon lam gyis sgo nas bzung ba dang /_don dam gyis 
rang bzhin can bsgoms stobs kyis myong bar bya'o/_/dang po ni/_sangs rgyas bcom ldan 

'das rnams dang /_byang chub sems dpa' chen po de rnams kyis/_ji ltar byang chub chen por 
thugs bskyed pa de bzhin du/_bdag gis kyang dus 'di nas bzung ste/_byang chub kyi snying po la 
mchis kyi bar du/_byang chub chen por sems bskyed par bgyi'o/_/zhes brjod par bya'o/_/
dgos pa ci'i phyir du bskyed na/_sems can ngan song las ma bsgral ba rnams bsgral ba dang /
'khor ba las ma grol ba rnams grol ba dang /_stong nyid snying rje'i snying po can gyis dbugs ma 
byung rnams dbugs dbyung ba dang /_sangs rgyas kyi sar yongs su mya ngan las ma 'das pa rnams 
yongs su mya ngan las 'das pa'i phyir du'o/_/gnyis pa byang chub sems dpa' gsang sngags kyi 
sgor spyad pa spyod pa rnams kyi/_bshad ma thag pa de ltar kun rdzob kyi rnam pa ste/_mos pa yid 
la byed pa'i tshul gyis/_don dam byang chub kyi sems smon pa'i rang bzhin can te/_smon lam gyi 
tshul du bskyed nas don dam pa'i byang chub kyi sems de kho na nyid yid la byed pa ni/_bsgoms 
pa'i stobs kyis nyams su myong zhing bskyed par bya ba yin la/_de la yang sngon du thos bsam 
gyis gtan la 'bebs dgos pa de'i phyir/_sems de'i rang bzhin bshad par bya'o/_/de ltar 
de ma thag pa'i gzhung 'di dag 'gyur 'ga' zhig na mi snang yang /_pa tshab gyi 'gyur sogs 
bdun tsam dang mthun par snang la/_gzhan slob dpon gyis gzhung du ma nas de ltar bshad pa 
yin no/_/de dag la gzhan dag gis nor ba 'di ltar byas te/_don dam sems bskyed cho ga'i 
sgo nas len pa med do/_/zhes zer ba dang /_'dir kun rdzob kyi rnam pas zhes bshad pas/
cho ga 'di kun rdzob sems bskyed kyi cho ga la sbyor dgos pa yin no/_/zhes zer ba dang /_'dir 
byang chub sems dpa' gsang sngags kyi sgor spyod pa zhes 'byung bas/_'di sngags lugs kho na 
yin gyis/_phar phyin theg pa na don dam sems bskyed kyi cho ga med do zhes 'chad pa dag 'byung 
ngo /_/dang po rigs pa min te/_bdag nyid chen po 'di nyid kyis rim pa lnga pa'i bzhi pa las/
slob ma bzang po skal ldan man ngag thob/_/thal sbyar lag pa me tog 'dzin pa yis/_/byang chub 
sems ni don dam zhes bya ba/_/bla ma la ni slar yang blang bar bya/_/dngos po thams cad dang 
bral ba/_/phung po khams dang skye mched dang*/_/gzung dang 'dzin pa rnam par spangs/_/chos 

bdag med dang mnyam nyid pas/_/rang sems gdod nas ma skyes pa/_/stong pa nyid kyi rang 
bzhin no/_/zhes gsungs so/_/de nas rang dang rjes mthun yon/_/bla ma la ni dbul bya ste/_/
rin chen khyim dang glang po rta/_/zhes cho ga'i sgo nas len pa gsal bar gsungs pa dang 'gal 
ba'i phyir ro/_/gnyis pa yang mi rigs te/_'dir de'i cho ga 'chad pa skabs su ma babs pa'i 
phyir dang /_'og nas de'i rang bzhin bshad par bya'o/_/zhes pa yang /_kun rdzob sems 
bskyed kyi rang bzhin la 'chad rigs par thal ba'i phyir dang /_kun rdzob kyi rnam pas zhes 
bshad pa tsam gyis/_kun rdzob sems bskyed kyi cho gar sbyor dgos na/_smon pa'i rang bzhin 
can zhes bshad pas/_smon pa sems bskyed kyi len tshul la sbyor dgos par ha cang thal ba'i 
phyir ro/_/gsum pa yang mi rigs te/_bstan bcos mdzad pa'i slob dpon 'di nyid kyis/
don dam byang chub kyi sems len pa'i cho ga mtshan nyid theg pa'i lugs su sbyar ba'i bstan 
bcos mdzad pa'i phyir dang /_dpang skong phyag rgya pa zhes pa'i mdo las kyang /_'di len pa'i cho 
ga gsal por bshad pa'i phyir ro/_/de lta na yang 'dir bshad pa ni gsang sngags kyi lugs 
yin la/_kun rdzob kyi rnam pas zhes pa/_zla ba dang rdo rje'i rnam pa la sems gnyis kyi ngo bor 
mos pa'o/_/de ltar bshad pa na/_byang chub sems dpa' zhes pas 'jig rten gyi gang zag kun 
rdzob byang chub tu sems bskyed zin pa zhig bstan/_gsang sngags kyi sgor zhes sogs kyis/
don dam sems bskyed len tshul sngags las 'byung ba bzhin bstan/_'o na de ltar blangs pa 
tsam gyis rgyud la skyes pa yin nam snyam pa la/_de min gyi/_bsgoms pa'i stobs kyis bskyed 
dgos pa yin no zhes 'chad pa ni/_don dam pa'i zhes sogs so/_/de nyid don dam sems
bskyed la cho ga yod pa dang /_cho ga tsam gyis bskyed mi nus pa'i khyad par phyed dgos pa yin te/
rje btsun sa skya pa'i gsung gis don dam sems bskyed ces bya ba/_/bsgoms pa'i stobs kyis 
skye mod kyi/_/cho ga'i sgo nas 'di mi skye/_/zhes dang /_'di la sbyor dngos rjes gsum gyi/_/cho 
ga rgyal bas gsung pa med/_/ces gsung pa ltar ro/_/de yang dngos gzhi dang*/_rjes kyi cho ga 
ma bshad pa nyi shu pa'i gtso bo yin zhing /_bshad ma thag pa'i cho ga de ni/_don dam sems 

ji skad du/_gal bskyed dam bca' bcas pa tsam gyi sgo nas len pa'i cho gar bzhed pa yin te/
te brgya la gsungs srid kyang /_/dam bca' yin gyis cho ga min/_/dper na sbyin pa btang bar 
bya/_/zhes gsungs so/_/gnyis pa de'i rang bzhin gtan la phab pa la gsum ste/_mchod par 
brjod cing /_rtsom par dam bca' ba dang /_de'i rang bzhin bshad nas de bsgoms dgos par 
bstan pa/_de ltar bsgoms pas 'khor ba 'jig cing /_mi gnas mya ngan las 'das pa mngon 
du byed pa'i phan yon no/_/dang po ni/_btud pa ste phyag 'tshal ba'o/_/gang la na dpal ldan 
rdo rje bsnams ste 'chang la'o/_/de'i rang bzhin ci zhe na/_don dam pa'i byang chub kyi bdag nyid 
kyi dngos po'o/_/'di'ang gzhi lam 'bras bu'i gnas skabs kun la yod mod kyi/_snga ma 
gnyis la sku gsum lhun grub du ma tshang bas/_mtshan nyid pa ni 'bras dus kyi de kho na'o/_/de 
ltar byas nas bshad do/_/gang gis na bstan bcos mdzad pa bdag gis so/_/gang na don
dam pa byang chub kyi sems ji ltar bsgoms na'o/_/de sgom pa'i byed las ci zhe na srid pa 'jig 
pa'o/_/'dir srid pa ni gnyis te/_las dang nyon mongs pa'i dang*/_ma rig bag chags kyi 
sa'i'o/_/de ltar na rkang pa dang pos bstan bcos 'di'i brjod bya dang*/_gnyis pa'i phyed kyis 
nying dgos bstan la dgos 'brel gnyis shugs la mtshon no/_/gnyis pa la gnyis las/
bstan pa dang bshad pa'o/_/dang po la gnyis te/_byang chub kyi sems ngos bzung /_de bsgom 
byar bstan pa'o/_/dang po ni/_bzhed do/_/gang gis na sangs rgyas rnams kyis so/_/gang na 
don dam byang chub kyi sems de'o/_/tshul ji ltar du na/_glo bur gyi rtog pa rnams kyis ma sgribs 
zhing /_rtag tu rang bzhin gyis rnam par dag pa'i stong pa nyid kyi mtshan nyid de 'dzin par bzhed 
do/_/rtog pa ji lta bu zhe na/_gang gi bdag dang phung sogs chos su zhen pa'i rnam rig go_/gnyis 
pa ni/_don dam byang sems smon lam gyi sgo nas bskyed pa'i byang sems de chos can/_snying rjes 
brlan pa'i sems kyis ni 'bad pas ji ltar bskyed pa'i don dam byang sems de bsgom par bya 
dgos pa yin te/_thugs rje'i bdag nyid can sangs rgyas rnams kyis sngon don dam byang chub 
kyi sems ni rtag tu 'bad pas bsgom pa'i rgyu las 'bras bu mi gnas pa'i myang 'das mngon du 

mdzad pa'i phyir ro/_/gnyis pa bshad pa la gsum ste/_byang chub kyi sems de bdag nyid kyis 
ji ltar stong pa'i tshul/_stong pa nyid de gom byed kyi blos ji ltar bsgoms pa/_de ltar goms 
pas rtag chad las grol ba'o/_/dang po ni/_mu stegs kyis gang brtags pa'i bdag der rigs 
pas rnam par dpyad pa na/_phung po kun gyi nang rnams na gang zhig nas kyang rnyed pa min pa nyid 
do/_/ji ltar zhe na/_nyer len gyi phung po'i steng nas/_phung po rnams kho na tha snyad du yod kyi/
de yang chos can/_bdag gi ngo bo min te/_rtag pa min pa'i phyir ro/_/des bdag phung rdza sa 
gcig bkag pa'o/_/gal te ma yin kyang de gnyis rdzas gzhan rten dang brten pa'i tshul du yod 
do zhe na/_de yang yod pa min te/_grub pa'i mtha' 'gar yang /_rtag pa dang mi rtag pa gnyis 
rten dang brten pa'i dngos por rig pa med pa'i phyir/_gnyis pa la gnyis te/_khyad gzhi mi 
'thad pa dang /_'thad kyang de byed pa por mi 'thad pa'o/_/dang po ni/_gal te bdag med na 
las byed pa po mi 'thad do zhe na/_khyad gzhi bdag ces bya ba de yod pa min na/_khyad chos byed 
pa po zhes bya ba ga la brtag ste/_'jig rten na ni chos can yod na/_chos rnams la dpyod pa 
'jug gi_/gzhan du ma yin pa'i phyir/_gnyis pa la don byed mi nus pa'i rtags kyis dgag pa 
dang /_rtag na dngos por 'gal ba'i rtags kyis dgag pa'o/_/dang po ni/_ngar 'dzin gyis 
btags pa'i dngos po bdag de chos can/_phyi dang nang gang du yang ni dngos por med pa nyid do/_/
gang gis phyir na rtag par khas blangs pas rim pa dang /_cig char gyis don byed pa rung ba min 
pa de ni/_gal te des don byed nus na bdag de ni chos can/_cig char du 'bras bu'i dngos po 
'byin par 'gyur te/_ji ste rkyen la ltos te/_mi ltos par 'bras bu skyed pa'i phyir/_rtags 
khas blangs te/_gang zhig dngos po gzhan nas don byed pa ni/_rtag pa dang nus ldan gnyis 
tshogs ma yin pa'i phyir/_gnyis pa ni/_gal te bdag dngos por 'dod na rtag pa min dgos 
te/_dngos po rnams rtag tu ste/_dus nam yang skad cig ma nyid yin pa'i phyir/_de'i rtags ni 
gong du rtag pa la don byed pa 'gog pa'i rtags kyis bsgrubs zin no/_/gal te bdag med na/
'jig rten gyi bdag byed pa por mi rung ngo zhe na/_bdag dang gang zag sogs bral ba'i 'jig 

rten ni chos can/_tha snyad du byed pa po med pa min te/_gang gis phyir na/_mi rtag pa'i dngos 
po la byed pa po rung ba nyid bkag pa med pa'i phyir/_de yang ji skad du/_'gro ba ma lus las 
las skyes par gsungs/_/zhes bshad pa dang mthun no/_/gnyis pa chos kyi bdag 'gog pa la 
gnyis te/_bstan pa dang bshad pa'o/_/dang po ni/_phung po dang /_khams dang /_skye mched 
dang /_gzung ba dang 'dzin pa ni/_blo yis te shes rab kyis 'joms par 'gyur ro/_/gnyis 
pa la gsum ste/_nyan thos kyi dbang du byas nas chos gsum rang bzhin gyis yod par gsung 
pa'i tshul/_byang sems kyi dbang du byas nas chos gsum snang la rang bzhin med par gsung 
pa'i tshul/_chos gsum rang bzhin gyis yod pa 'gog byed kyi rigs pa rgyas par bshad pa'o/_/
dang po ni/_'o na chos gsum shes rab kyis 'joms nus na/_mdo las chos gsum yod par 
gsung pa dang 'gal lo zhe na/_min te/_phan par bzhed pa sangs rgyas rnams kyis ni/
gzugs dang /_tshor ba dang /_'du shes dang /_'du byed dang /_rnam par shes pa ste/_phung 
po lnga rang bzhin gyis yod pa de ltar du/_nyan thos rnams la gsung la/_'dir ni theg pa chen 
po'i dbang du byas nas 'chad dgos pa'i phyir/_gnyis pa ni/_'dir phung po lnga rang bzhin 
gyis ma grub par khas len te/_rkang gnyis mchog gis rtag du yang ste/_nges par gzugs ni 
dbu ba brdol 'drar snang ba dang /_tshor ba chu'i chu bur dang 'dra ba dang /_'du shes smig rgyu dang 
mtshungs shing /_'du byed chu shing dang 'dra la/_rnam par shes pa sgyu ma lta bu zhes phung po rang 
bzhin med par bstan pa de lta bu/_byang chub sems dpa' rnams la bshad pa'i phyir/_gsum 
pa la chos gsum po so so'i mtshan gzhi ngos bzung ba/_de rang bzhin gyis yod pa 'gog byed 
kyi rigs pa rgyas par bshad pa'o/_/dang po ni/_'byung chen bzhi yi rang bzhin can/_/gzugs 
kyi phung po rab tu bshad/_/ces pas gzugs kyi phung po ngos bzung nas/_de'i lhag mar gyur 
pa'i dngos po rnams ni/_gzugs med pa'i phung po nyid du ni grub bo/_/de'i shes byed kyang*/
med na mi 'byung nges phyir zhes pa ste/_myong ba'i cha med na/_tshor ba mi 'byung ba la sogs pa'o/_/
phung po'i mtshan gzhi bshad pa de dag rnams kyis mig dang gzugs kyi khams sogs bco brgyad 

mtshon par nus la/_khams bco brgyad po rnams su gang bshad pa de dag nyid ni/_skye mched 
bcu gnyis dang ni gzung ba dang 'dzin par yang ni shes par bya'o/_/gnyis pa la gsum ste/
phyi don bden med du sgrub byed kyi rigs pa dang /_rang rig pa'i shes pa bden med du sgrub byed 
kyi rigs pa dang /_spyir sems tsam bden med du sgrub byed kyi rigs pa'o/_/dang po la gsum 
ste/_bstan pa dang /_bshad pa dang /_rtsod pa spangs te phyi rol gyi don med par grub pa'o/_/dang 
po ni/_don smra ba na re/_phyi rol gyi don yod de/_don snang gi shes pa res 'ga' skye ba'i phyir 
zhes zer ro/_/gzugs rdul de ni chos can/_dbang shes skyed byed min te/_dbang po las 
'das pa ste/_tshad mas ma dmigs pa'i phyir ro/_/gnyis pa la rags pa mi 'thad pa dang /
rdul phra mo mi 'thad pa'o/_/dang po ni/_rdul mang po 'dus pa dbang shes de rnams kyi skyed byed 
do/_/zhe na/_tshogs pa de yang chos can/_yod par mi 'dod de/_so sor rtog pa'i shes rab 
kyis brtags pa na/_ma dmigs pa'i phyir ro/_/gnyis pa ni des de ma dmigs kyang /_rdul 
phran ni blos gzhig par mi nus so zhe na min te/_phyogs bcu'i dbye bas phye ba yis rdul phran la 
yang cha shas kyi dbye ba mthong la/_gang la cha shas kyis btags pa der ni rdul phran ji ltar 
'dod de/_ma dmigs pa'i phyir ro/_/gsum pa ni/_phyi rol gyi don med na 'phral gyi 'khrul 
rgyus ma bslad pa'i shes pa 'gal lo zhe na/_don du snang ba rnam pa yin pa'i gtan tshigs dang*/
rmi lam la don med kyang don snang gi shes pa skye ba'i dpe'o/_/dang po ni/_don yod pa'i sgrub 
byed de la khyab pa ma nges te/_phyi rol gyi dngos po gcig nyid du 'dod pa de la yang /_rnam pa 
snang tshul tha dad pa'i shes pa 'jug par 'gyur pas so/_/de'i shes byed kyi dpe ni/_yid 'ong 
 gzugs ni gang yin pa de nyid gzhan du snang bar 'gyur bar mthong ba dang /
gzugs ni gang yin pa de nyid/_gzhan la gzhan snang bar 'gyur bar mthong ba dang /_bud 
med kyi ro'i gzugs su 'dod pa ni gcig pu la kun tu rgyu ste rnal 'byor pa dang /_chags can 
dang /_khyi rnams kyi ro dang /_'dod bya dang /_bza' ba zhes bya ba'i rnam par rtog pa gsum 
'dren pa yin no/_/de dag gis ni bye brag tu smra bas don rnam med du 'dzin pa'i 'dod pa bkag 

pa'o/_/gnyis pa ni phyi rol gyi don yod par mtshungs pa yin/_der snang gi shes pa skyed pa'i 
byed pa min te/_rmi lam gyi shes pa la phan gnod med pa bzhin no/_/de las gzhan na rmi lam 
gyi shes pa la snang ba'i don yod par 'gyur te/_rmi lam dang /_sad pa'i gnas skabs kyi shes 
pa gnyis la don de dang der byed par snang ba la khyad par med cing*/_snang ba skye bas don la 
rag las pa'i phyir/_de ni mdo sde pa rnam pa gtod byed kyi rgyu don gzhan yod par 'dod pa de 
bkag pa'o/_/mdor na rnam shes las ni tha dad par phyi rol gyi don 'ga' yang med de/
gzung ba dang 'dzin pa gnyis snang ba'i ngo bo 'khrul pa yis/_rnam shes la snang ba gang yin pa de 
nyid la don du zhen pa yin pa'i phyir/_de yi phyir dngos po'i ngo bo ni phyi don kun tu med bzhin du 
shes pa so so la gzugs sgra sogs so sor snang ba 'di/_gzugs sogs kyi rnam par rjes kyi 
rtog pa la snang zhing zhen par 'gyur ba yin no/_/shes byed kyi dpe ni ji ltar na/_skye bo sems 
rmongs pas sgyu ma'i rta dang /_smig rgyu'i chu dang /_dri za'i grong khyer la sogs pa med bzhin du 
mthong ba ltar/_de bzhin du gzugs sgra la sogs pa med bzhin du snang ba yin no/_/gnyis pa 
ye shes bden med du bsgrub pa la gnyis te/_bdag med gnyis la 'jug pa'i rim pa bshad 
pa dang /_ye shes bden med du bsgrub pa dngos so/_/dang po ni/_gong du phyi don med cing /
don du snang ba sems kyi rnam par bshad pa de ltar na/_chos mngon pa las phung sogs gsungs 
pa dang 'gal zhing /_rnam pa de nyid sems su khas len nus sam zhe na/_lan la gsum ste/
ngar 'dzin gyi gnyen por gsum gsungs par bstan pa/_bdag chad dogs kyi skrag pa spangs 
phyir du sems tsam du gsungs pa snang ba thams cad sems tsam min pa'i shes byed do/_/dang po 
ni/_de dang der 'gal ba min te/_dgos pa gang zag gi bdag du 'dzin pa bzlog pa'i phyir du 
chos mngon pa las/_phung po khams sogs kyi dbang du dbye ba bstan pa yin la/_skal chen 
theg pa chen po pa rnams kyis gnas skabs sems tsam pa la gnas nas ni/_nyan thos sde pa 
dang thun mong ba'i phung sogs kyi dbye ba yang spangs pa'o/_/'o na gnas skabs der gnas 
mkhan gyi theg pa chen po pa de/_dbu ma pa kho na yin nam zhe na/_min te/_rnam par shes pa smra 

ba bden pa dang /_mdo sde pa la'ang /_sna tshogs su snang ba 'di ni sems su grub pas so/_/
gnyis pa ni/_mthar thug snang ba de sems tsam du ni 'chad pa ma yin te/_rnam shes rang bzhin 
gang zhe na/_/da ni de nyid bshad bya ste/_/zhes mtshams sbyar nas/_khams gsum po 'di dag 
thams cad sems tsam mo zhes thub pas bstan par gang mdzad pa de/_byis pa rnams kyi skrag pa 
ni spangs pa'i phyir yin gyis ji bzhin pa min pa'i phyir/_gsum pa la gnyis te/_rnam rdzun pa 
dang thun mong gis rigs pa dang theg chen thun mong min pa'i lung ngo /_/dang po ni/_snang ba de 
nyid sems su bden pa min te/_kun brtags dang ni gzhan dbang dang /_yongs su grub pa nyid 
gsum du phye ba 'di ni/_stong pa nyid gcig pu'i ngo bo sems rang bzhin gyis 'od gsal ba la/
shes rab kyis rnam par brtags pa yin pa'i phyir/_ngag don ni/_gzung 'dzin gnyis stong gis
shes pa gcig pu la/_chos gsum du rnam par phye ba yin gyi/_gzhan dbang sgyu ma lta bu de/
gzung 'dzin gnyis kyis stong par grub pa na/_yongs grub gcig pu las gzhan dbang dngos 
por med pa'i don no/_/de skad du yang /_mdo sde rgyan las/_sems las gzhan med pa ni blos 
rig nas/_/de nas sems kyang med pa nyid du rtogs/_/zhes gsungs so/_/de ltar bshad pa na/
rnal 'byor spyod pa'i rnam rdzun pa la ni/_sems tsam pa zhes mi bya ste/_snang ba sems su khas mi 
len pas so/_/rnam rig pa zhes bya ste/_yongs grub kyis ngo bo rig par khas len zhing /_de 
las logs su gyur pa'i gzhan dbang gis dngos po khas mi len pas so/_/gnyis pa ni theg 
chen la dga' ba'i bdag nyid dbu ma pa'i rigs can rnams la/_sangs rgyas kyis ni chos la 
bdag med par mnyam pa nyid du mdor bsdus nas gsungs so/_/ji ltar gsungs na/_yum 
bsdus pa las/_sems la ni sems ma mchis te/_sems kyi rang bzhin 'od gsal ba'o/_/
zhes sems ni gdod ma nas ma skyes par gsungs so/_/'dir rnam rdzun pas 'dod pa'i sems 
bden med de ni/_gzhan stong kho nar nges pas/_de las khyad par du bya ba'i phyir du bdag med 
mnyam pa nyid ces gsungs so/_/sems la sems ma mchis zhes pas ni sems rang stong du 
bshad pa yin la/_rnam rdzun pa ltar na/_rnam brtags kyi sems la/_kun btags kyi sems 

med par 'chad pa'o/_/gnyis pa la gnyis te/_'dod pa brjod pa dang /_de sun 'byin pa'o/_/
dang po ni/_gzung 'dzin gnyis med kyi ye shes kho na don dam du 'dod pa'i rnal 'byor spyod pa 
ba rnams kyis ni/_rang gis sems kun gzhi'i rnam shes kyi dbang du byas te/_de'i steng na yod 
pa'i gnas sam bag chags yongs su gyur nas dag pa'i sems sam ye shes so so rang gis 
rig pa'i ye shes kho na'i spyod yul du gyur pa de kho na bden par yod do/_/zhes brjod par byed 
do/_/gnyis pa la gnyis te/_kun gzhi'i 'dod tshul dgag_/gnyis med kyi ye shes rang gi ngo 
bos mi stong par dgag pa'o/_/dang po la/_sems tsam pa'i kun gzhi'i 'dod tshul dgag/dbu 
ma pa rang lugs kyis kun gzhi khas len tshul bshad pa'o/_/dang po la gnyis te/_kun gzhi'i 
steng gi bag chags gnas gyur pa mi 'thad pa dang /_kun gzhi bag chags kyi gnas su mi 
'thad pa'o/_/dang po ni/_gnas gyur gyis ye shes bden par med de/_gnas sam bag 
chags 'das pa gang yin pa de ni/_kun gzhi'i steng na med de/_ma 'ongs pa ni ma skyes pas thob 
pa min/_da ltar ba ni gnas bzhin pa yin pa'i phyir/_da ltar ba la'ang /_gnas ni yongs su 
gyur pa ga la yod de med pa'i phyir/_gnyis pa ni/_kun gzhi'i rnam par shes pa ni/_zag pa 
dang bcas pa'i chos gzhan gyi rten du med de/_kun gzhi'i rnam par shes pa ni rang gi bdag 
nyid du med pa'i ngo bo yin pa'i phyir/_dper na 'khar gzhong med na de la rgya shug mi brten pa
bzhin no/_/rtags grub ste/_kun gzhi'i steng gi bag chags de ji ltar yod pa de ltar du/
tshogs drug la snang ba min te/_rnam shes tshogs drug la ji ltar snang ba de de ltar du kun gzhi'i 
steng na yod pa min pa'i phyir/_de las gzhan du na sa bon 'jug shes la snang ba dang /_sa bon 
min pa yang 'jug shes kyis longs spyod pas chog par 'gyur ro/_/ngag don ni kun gzhi'i rnam 
shes chos can/_zag bcas kyi rten min te de khyod la mi brten pa'i phyir/_zhes pa'o/_/'chad 
tshul gnyis pa ni/_rnam shes bdag med ngo bo ste zhes pas bdag gnyis kyis stong pa'i sems 
gsal chos can du bzung ba'o/_/rten gzhan rnam par shes pa med ces pa ni/_rnam par shes pa 
gzhan rten med ces bya ba'i don yin pas/_rnam shes gzhan gyi sa bon mi brten pa bsgrub bya'i 

chos su byas pa'o/_/rkang pa gong ma gnyis rtabs su sbyar nas gzugs snang gi bag chags ji 
ltar du yod pa de ltar du snang na/long ba la gzugs snang dgos pa las min pa'i phyir dang /
sngon snang ma myong ba'i dngos po ji ltar snang ba de ltar gyi bag chags rnam shes kyi steng na yod pa 
min pa'i phyir zhes pa'o/_/mdor na sems tsam pas kun gzhi'i sa bon gyi cha ni/_ldan pa ma 
yin pa'i 'du byed du khas len pas/_bden par mi 'dod la/_gsal rig gi cha ni bden grub 
du 'dod kyang /_rnam shes tshogs drug las rdzas gzhan du khas mi len te/_shes pa thams cad 
kyi 'dzin rnam gyi cha de dngos po gcig kho nar khas len pa'o/_/gnyis pa ni/_'o na mdo las 
kyang /_kun gzhi ston pa'i lung gis ci zhig bstan zhe na/_lan la gnyis te/_sems rang 
bzhin gyis 'od gsal ba de/_rang gi ngo bos stong yang /_mi stong bar snang ba'i dpe bshad nas 
de nyid tha snyad du kun gzhir khas len dgos par bstan pa dang /_de 'dra de rnam shes ma yin 
yang /_lus la brten pa'i tshe rnam shes su btags pa'o/_/dang po ni/_ji ltar rdo khab len dang 
nye bas/_lcags ni myur du yongs su 'khor bar gyur pa de'i tshe/_lcags de la sems ni yod pa 
ma yin yang /_sems de dang ldan pa bzhin du snang bar 'gyur ro/_/dpe de bzhin du kun gzhi'i 
rnam shes zhes bya ba'i ming can/_sems rang bzhin gyis 'od gsal ba de/_rang gi ngo bos ming 
stong ba'i bden pa ma yin yang /_lus len pa dang nye bar 'gyur ba gang gis tshe/_bden pa 
bzhin du ni skyes gnas su 'gro ba dang /_de nas 'ong ba dang /_gang la brten pa'i lus de g.yo 
bar 'gyur ba de'i phyir na/_de'i srid pa'ang 'dzin par byed do/_/ngag don ni 'od gsal de 
chos can/_sa bon skyes gnas ma yin yang /_sa bon gyis lus bzung ba'i tshe/_kun gzhi zhes 
bya ste/_srid pa 'dzin pa dang /_lus kyis kyang thog mar 'dzin pa'i phyir/_zhes pa'o/_/gnyis 
pa ni/_ji ltar rgya mtsho la ni shing sems ni med kyang g.yo bar 'gyur ba la/_de bzhin du kun 
gzhi'i rnam shes kyis ming can/_sems rang bzhin gyis 'od gsal ba de la sems kyi mtshan 
gzhi ma tshangs yang /_de nyid gang gis drangs pa'i lus la brten nas ni/_khams gsum du g.yo 
bar byed pa yin/_de dang der g.yos pa de'i tshe/_lus dang dbang po la brten nas rnam par 

shes pa'i tshogs drug po 'byung ba dang /_bdag tu 'dzin par 'byung bar 'gyur ro/_/de'i de la 
kun gzhi rnam par shes pa zhes btags so/_/sems tsam pas ni/_sdug bsngal bsags pa'i 
lus med bzhin du/_kun gzhi'i gzhan stong sgyu ma lta bu rang gi ngo bos grub par khas blangs la/
'dir ni lus med par de mi rung bas gnyis ka tha snyad du yod mnyam mo/_/de ltar bshad pa na/
sems tsam pas ni/_bag chags bsgo ba'i gzhir gyur pa'i shes pa de'i steng na/_zag bcas 
kyi cha dang /_zag med ye shes kyi cha gnyis las/_dang po ni/_kun gzhi dang /_lung ma bstan 
du khas len la/_gnyis pa de der khas mi len par rang bzhin du gnas pa'i rigs dang /_bde 
bar gshegs pa'i snying po dang /_zag med kyi dge bar khas len no/_/dbu ma pas ni bshad ma 
thag pa'i cha shas dang po de/_kun gzhir khas len pa lta zhig/mtshan ni de 'dra srid par khas mi 
len la/_cha shas gnyis pa 'od gsal gyi cha shas de la kun gzhi dang bde bar gshegs pa'i 
snying po zhes bya'o/_/de yang sems tsam pa 'dod pa ltar/_zag bcas kun gyi gzhi yin pas/
kun gzhir mi 'chad kyi/_dngos po thams cad kyi rang bzhin rjes su zhugs pas de zhes bya'o/_/de 
ltar na lugs 'di la de 'dra de kun gzhi mtshan nyid par khas blangs pas chos kyis/_rnam shes 
ni dngos po min te/_de'i mtshan nyid ma tshangs ba'i phyir ro/_/de'i phyir dbu sems gnyis kun 
gzhi'i ngos 'dzin mi 'dra ba yin gyi/_mtshan gzhi gcig bzung nas ni/_bden grub du 'dod mi 
'dod kyi sgo nas khyad 'byed pa ma shes pa yin te/_rnal 'byor spyod pa'i mthar thug gis grub 
pa'i mtha' la/_rnam shes bden grub du khas len pa med pa'i phyir/_'o na de'i grub pa'i mtha' 
'chad pa na/_ji skad du/_gzung dang 'dzin pa las grol ba'i/_/rnam par shes pa don dam yod/_/
ces bshad pa min nam zhe na/_de ltar bshad pa de ni lugs des de rang stong du mi 'dod pa la
dgongs pa yin te/_dbu ma la 'jug pa/_gzhan dbang rang gi ngo bos yod pa de'i 'dod pa 
bshad pa bzhin no/_/'o na rang gis ngo bos yod pa dang /_bden stong du 'dod pa 'gal lo zhe 
na/_lugs de la de 'gal ba min te/_stong pa nyid kyi don gyis gtso bo ni gzhan stong kho na la 
'chad pa'i phyir/_lugs der kun btags rang stong du 'dod mod kyang /_de stong nyid go chod po 

min te/_mo gsham gyis bu de nyid kyis stong pa bzhin no/_/de ltar na lugs de la bden par 
grub pa'i dngos po ni yongs grub gcig pu'o/_/de'i mtshan gzhi yang gzung 'dzin gnyis med 
kyi ye shes zhes bya ba de yin la/_dbu sems gnyis bden par yod med rtsod pa'i gzhi yang de 
kho na'o/_/gzung dang 'dzin pa las grol ba'i ye shes dam pa'i don du yod ces bshad na 'khrul 
pa med do/_/de rang gi ngo bos yod pa'i shes byed kyang /_so so rang gis rig pa'i ye shes kyis 
nyams su myong ba'o/_/zhes 'chad do/_/gnyis pa ye shes de nyid rang stong du bsgrub pa la gnyis 
te/_de rang stong min pa la sgrub byed med pa dang /_gnod byed yod pa'o/_/dang po ni/_rten 
lus med na ni/_de la brten pa'i rnam par shes pa yang yod pa min no/_/zhes yongs su rtog 
cing grub pa na/_rnal 'byor spyod pa pa de'i lugs la so so rang gis rig pa'i ye shes kyi rig bya 
gnyis med kyi shes pa nyid rang gis ngo bos yod do/_/zhes khas len pa de ci 'dra ba zhes brjod 
par gyis shig ste/_de'i sgrub byed brjod par nus pa min te/_yul la ma ltos pa'i yul can gyi 
shes pa mi 'byung ba'i phyir/_rnal 'byor sprod pa khas gnyis med kyi ye shes ji ltar yod pa'i 
tshul dbu ma pa ston nus pa min te/_so sor rang gis rig pa'i ye shes nyid kyis rig par 
brjod pas/_rig bya de ni dngos po nyid du 'dod pa dang /_'di de yin no/_/zhes ngag gi lam 
du brjod par ni nus pa ma yin no/_/zhes kyang brjod pa'i phyir/_khyab pa khyod kyi blo ngor grub ste/
rgol ba rang la nges pa ji ltar yod pa bzhin/_gzhan dag la nges pa bskyed par bya ba'i phyir du/
mkhas pa rnams rtag tu ste gdon mi za bar brjod byed kyi tshig 'khrul ba med pa ste/brjod bya'i 
don ji lta ba bzhin du ston par nus pa ni/_ngag gi lam du rab tu 'jug pa yin pa'i phyir/_'o 
na dbu ma pas kyang smra bsam brjod med ces dang /_so so rang rig ye shes spyod yul ba/_/zhes 
'chad pa min nam zhe na/_lugs 'dir ni ye shes kyi myong bya ci yang ma dmigs pa rang rig par 
btags pa yin gyi/_myong bya de dngos po nyid du mi 'dod pas so/_/gnyis pa ni/_shes bya kun 
btags med par de'i yul can gyi shes pa yod ces khas len pa ni 'thad pa med de/_shes 
pas shes bya rtogs pa ste/_gnyis po phan tshun ltos nas 'jog pa'i phyir/_yul med par yul 

Na tshan [1]kya mchag ldan bya khung 'bum/
can gyi shes pa mi 'byung ba de lta na ni/_gnyis med kyi ye shes rang rig du 'dod pa mi 'thad de/
yul med na rig bya dang rig byed med do/_/'o na khyed la yang der mtshungs so zhe na/_tha snyad du 
ni yul yod pas/_de'i yul can gyi shes pa yang yod pas/_des myong ba'i rang rig kyang khas 
len la/_don dam par na gsum ka khas mi len no/_/de bas na gnyis med kyi shes pa zhes bya 
ba'i tha snyad mi mdzes so/_/rnam rig pas ni gnyis snang gi shes pa gzung 'dzin gyis stong pas 
gzhan stong du khas len kyang /_rang gi ngo bo 'dzin rnam gyis mi stong bas gnyis snang gi shes pa 
rang gi ngo bos yod par 'dod la/_de'i ngos 'dzin rnams/_khyad par gsum ldan zhes bya ba 
zhig yod pa'i shes byed kyang /_tshad ma gzhan gyis mi 'grub kyang /_rang gi rig pa yin no/_/
des rang gi rig pa'i shes byed kyang /_rjes su yul can la dmigs pa'i dran pa skye bas so/_/
zhes zer la/_de la dbu ma pas ni de ma grub pa la des de rig par mi 'grub ste/_mo gsham gyi 
bu bzhin no/_/dran pa yang gtan tshigs su mi rung ste/_tha snyad du dran pa ni yul la yang skye la/
don dam pa'i dran pa ni mi srid pas so/_/zhes 'chad pa yin no/_/gsum pa sems tsam bden 
med du bsgrub pa la dngos dang brtsod pa spangs ba'o/_/dang po la ming tsam las gzhan du med 
pa'i rtags kyis de der sgrub/_btsal na mi rnyed pa'i rtags kyis der sgrub/_dbyibs sogs su 
yang ma grub pa'i rtags kyis de der sgrub/_thams cad kyi don bsdu ba'o/_/dang po ni/_sems 
chos can/_ming tsam yin pa ste/_ming las gzhan du 'ga' yang med pa'o/_/gnyis pa ni/
sems sems byung rnams la ming gi phung po zhes 'chad do/_/'o na ming tsam du bden nam zhe na/
rnam rig ming tsam du lta ba'i ming yang chos can/_rang bzhin med pa yin te/_kun tu btags 
pa yin pas so/_/gsum pa ni/_sems chos can/_rang gi ngo bos stong ste/_kha dog dang /
dbyibs kyi dbye ba'am/_gzung ba dang 'dzin pa'am/_skyes pa'am/_bud med dam/_ma ning 
sogs kyi ngo bor gnas pa min pas so/_/'di la gzhan dag na re/_rwa rno la ring ba de/_bong 
bu'i mgo bo la yod dam/_rta'i mgo bo la yod ces dpyod pa'i blo de/_rwa'i gnas tshul sems 
pa'i blo yin par 'gyur te/_dbyibs dang kha dog gang du yod dpyod pa'i blo de/_sems kyi 

gnas tshul dpyod pa'i rig pa yin pas so/_/zhes zer ba de ni bshad ma thag pa'i gzhung 'di 
dang 'gal zhing /_rigs pas kyang dpe mi 'thad pa'o/_/dang po ni/_khyed ltar na/_de de 
gnyis gang rung la med kyang /_ma he lta bu'i mgo bo la yod pas so/_/snyam du bsam pa yin 
no/_/'o na de bden pa'i gcig dang du ma gang du yod dpyod pa'i rigs pa de yang de min par 
'gyur te/_de der med kyang /_ma he lta bu'i mgo la yod pas so/_/gnyis pa ni sems de tha 
snyad du dbyibs dang kha dog sogs su med do/_/snyam du bsam pa yin mod/_de lta na sems de 
bden pa'i gcig dang du ma gang du yod ces dpyod pa de min par 'gyur te/de tha snyad du de 
dang der yod pa khyod kyis mi 'dod pas so/_/bzhi pa ni/_mdor na sems chos can/_rang 
bzhin med pa'i rang bzhin can yin te/_sangs rgyas rnams kyis ni/_khyod kyi rang bzhin 'das 
pa'i dus na gzigs par ma gyur/_ma 'ongs pa'i dus su gzigs par mi 'gyur/_da ltar gyi 
dus na ji lta bur gzigs par 'gyur te/_dbyibs sogs dang bral ba'i phyir ro/_/gal te des 
de sems nyid du gzigs pas skyon med do snyam na/_de 'od gsal bar gzigs dgos la/
der gzigs na de stong par gzigs dgos pas so/_/de'i sems dbyibs sogs dang bral ba 
mthong na de'i ngo bo rig par mthong dgos/_der mthong ba na de gsal stong 'dzin med du mthong 
dgos/_der mthong ba na de'i gnas tshul mthong dgos pa yin pas gzhung 'di nas bshad pa'i 
sems kyi gnas lugs 'tshol ba'i rigs pa de yang dag pa'o/_/sems dbyibs dang kha dog gi 
rang bzhin can du 'dzin pa'i log par rtog pa ni/_grangs can la yod de/_bdag shes rig de 
dag gis skyes bu thams cad mkhyen pa tsa na ka'i 'bras bu tsam/_kha dog dkar po snying gi dkyil 
na gnas par 'dod pas so/_/rwa rno la ring ba bong bu sogs kyi mgo la yod par su zhig gis 
'dod/_gnyis pa rtsod pa spangs pa la yul kun rdzob kyi bden pa med pas/_de'i yul can rnam 
shes med pa bden mod kyang /_yul stong pa nyid yod pas yul can ye shes kyang yod do zhe na/
phyogs 'di la tha snyad du rang lugs 'jog tshul ni gnyis te/_gnas skabs kyi dang /_mthar 
thug gi'o/_/dang po ni/_kun rdzob kyi dngos po la mtshan 'dzin gyi gnyen por stong pa nyid de'i 

yul can gnyis ka spyir yod pa dang /_bye brag du don dam pa'i bden par khas len la/_mthar 
thug gnyis ka khas mi len te/_spros pa'i mtha' ci yang khas mi len pa'i phyir/_de lta na mthar 
nges don las brtsam pa'i khas len ci yang med pa de nyid la/_dbu ma'i mthar thug gi lugs 
zhes tha snyad btags pa yin te/_dper na ci yang ma mthong ba la nam mkha' mthong zhes tha snyad 
btags pa bzhin no/_/skabs 'dir mthar thug gi dbang du byas nas 'chad pa ni/_gnas 
skabs gang du yod do zhes bya ba'i rnam rtog snang bar gyur pa de ni/_stong pa nyid kyi 'jog lugs 
'thad pa ga la yod/_dngos po'am yod pa zhes bya bar 'dzin pa ni rnam par rtog pa yin no/_/stong 
pa nyid la ni rnam par rtog pa med pa yin pas so/_/gang na rtog bya yul dang /_rtog byed kyi blo 
yod pa der ni byang chub yod pa min te/rtog bya dang rtog byed kyi rnam pa'i sems de bzhin 
gshegs pa rnams kyis ma gzigs pa'i phyir/_de ltar na nam mkha' dang /_don dam byang chub 
kyi sems dang ni/_rang bzhin gyi byang chub bam/_myang 'das zhes bya ba gsum po gnyis su med 
pa'i mtshan nyid can zhes bya ste/_mtshon par byed pa'i mtshan nyid med cing*/_rgyu don gzhan 
las skye ba med la/_rang gi ngo bo yod par gyur pa ma yin zhing /_rab rjod byed kyi ngag gi lam 
du 'gyur ba dang bral ba'i phyir /_'o na de der su zhig gis mkhyen zhe na/_byang chub kyi snying po la 
bzhugs pa ste/_chos nyid la mnyam par bzhag pa'i bdag nyid chen po/_sangs rgyas dang brtse 
ldan rgyal sras 'phags pa rnams kyis dus gsum du ste/_thams cad du stong pa nyid ni nam 
mkha' dang mtshungs par mkhyen no/_/gnyis pa stong nyid de ltar bsgom pa'i tshul la gnyis te/
dbu ma rang lugs kyi sgom tshul dang /_rnal 'byor spyod pa'i stong nyid sgom tshul mi 'thad pa'o/_/
dang po la sgom dgos par bstan pa dang /_ji ltar sgom pa'i tshul lo/_/dang po ni/_stong pa nyid 
spros pa dang bral ba de nyid rang bzhin gyis zhi zhing /_sgyu ma dang mtshungs par don byed pas stong 
pa'i stong pa nyid 'di ni rtag tu bsgom par bya'o/_/dgos pa ni srid pa 'khor ba 'jig par byed 
pa'i don du'o/_/sngar yod 'jig par byed dam zhe na/_gzhi med pa'i srid pa'o/_/'o na bde 
'gro dang ngan 'gro sna tshogs su snang ba 'gal lo zhe na/_mi 'gal te/_stong pa nyid ni kun rdzob 

kyi chos rnams kun gyi gzhi yin pas so/_/yang na 'di ltar 'chad de/_kun rdzob kyi chos rnams 
kun gyi gzhi ngo bo nyid kyis zhi zhing /gzhi med du skyu ma dang mtshungs par snang ba'i srid pa 'khor 
ba 'jig par byed pa'i phyir du/_stong pa nyid ni rtag tu ste nges par bsgom par bya'o/_/gnyis pa 
la/_stong nyid kyi bsgom tshul min pa la der 'khrul pa dgag_/de'i sgoms tshul ma nor ba bshad 
pa'o/_/dang po ni/_skye ba med do zhes dang*/_stong pa nyid do zhes dang*/_bdag med do zhes bya 
ba 'dzin stangs kyi yul du byas nas gang sgom pa de chos can/_stong pa nyid de sgom par byed pa'i 
blo go chod pa min te/_stong pa nyid kyi bdag nyid dman pa tsam sgom pa'i blo yin pa'i phyir/
'di sgoms pas bden 'dzin zlog pa la phan yang /_bden med du zhen pa'i blo nan gyis skyes 
pas so/_/btags 'dzin gyi rtog pa'i sgom du song zhes bya ba'i don te/_gnyis pa ni/_'o na ji 
ltar bsgom zhe na/_ji srid rtog pa ma bsal ba de srid du/_stong pa nyid kyi sgom tshul go chod po 
mi 'byung ste/_dge ba dang /_mi dge ba sogs kyi rnam par rtog pa rgyun chad pa'i mtshan nyid 
sangs rgyas rnams kyis gsungs pa yin gyi/_de las gzhan rnam rtog gis bzung bya de dag stong 
pa nyid du mi bzhed pas so/_/'o na ji ltar zhe na/_stong nyid thos bsam gyis gtan la phab pa 
de/_mnyam gzhag tu stong nyid bsgom pa ni chos can/_nam mkha' sgom par bzhed pa yin te/
mnyam gzhag gi sems de ye shes la dmigs pa ci yang 'dzin pa med pa'i tshul gyis gnas pa 
ni nam mkha'i mtshan nyid yin pa'i phyir/_dper na nam mkha' la gnas zhes pa/_ci la yang mi 
gnas pa la der tha snyad btags pa bzhin no/_/gnyis pa ni/_rnal 'byor spyod pa pa dag_/stong 
pa nyid kyi ngo bo rig pa yin pa dang /_de yang gzhan stong kho nar yin gyi/_rang gi ngo bos mi stong 
pa de nyid ye shes kyi bsgom bya dang /_rnal 'byor mngon sum gyi rig bya yin/_de las gzhan du 
med pa gzhan sel rtog pa'i blo la ni/_mngon sum gyi mtshan nyid zhugs pa med do zhes zer ro/_/
de dgag pa la gnyis te/_rang stong kho na stong nyid kyi don du 'chad dgos pa dang*/_ye shes kyi 
ngo bo skad cig ma yin pa dang /_rang stong du khas len dgos pa dang*/_rang stong kho na chos 
rnams kyi rang bzhin du bstan pa'o/_/dang po ni/_stong nyid seng ge'i sgra yis ni/_dngos por 

smra ba thams cad skrag par mdzad pa de dag gang dang gang du bzhugs pa de dang der ni/_stong pa 
nyid kyi chos ston pa yod par 'gyur gyi/_gzhan stong tsam zhig smra ba dag la ni de yod pa min 
no/_/gnyis pa ni/_rnal 'byor spyod pa bas sems skad cig mar khas len pa dang /_rang stong 
du mi 'dod pa 'gal te/_grub pa'i mtha' gang gi lugs la rnam shes skad cig ma nyid du smra ba 
de'i lugs kyi sems de ni rtag pa min dgos la/_sems mi rtag pa nyid de/_skad cig kyang 
rang gi ngo bos gnas pa'i skabs med pa yin na/_rang gi ngo bos stong pa nyid du ji ltar 'gal 
te/_des stong dgos pa'i phyir/_mdor na rdzogs pa'i sangs rgyas de dag_/sems ni rang stong 
du ci'i phyir na mi bzhed par 'gyur te/_sangs rgyas rnams kyis ni sems ni mi rtag pa nyid du 
bzhed pa'i phyir/_khyab 'brel ni/_ji skad du/_mi rtag don ni med don dang*/_/zhes 'byung ba 
ltar/_skye yang gnas pa'i go skabs med pa zhig 'chad pa'i phyir/_gsum pa ni/_sems ngo 
bos stong par khas blangs na/_rgyang 'phen ltar chad par 'gyur ro zhe na/_rgyang 'phen gyis ni 
kun rdzob la ltos pa'i chad lta khas blangs pa yin la/_'dir ni gnas lugs la sems pa'i 
dbang du byas pas mi mtshungs so/_/zhes 'chad pa ni/_dngos po rang bzhin gyis grub pa zhig 
rang bzhin med pa nyid du brjod na chad par 'gyur yang /_de ltar brjod pa min te/_thog ma 
med pa nas sems kyi rang bzhin rtag tu med par grub pas so/_/de'i shes byed kyang sems 
thog ma nas mi rtag pa yin pa de skad du brjod na/_sems kyis ni bdag gi ngo bo skad cig kyang 
gnas pa spangs pa yin la/_de spangs na rang gi rang bzhin las 'das pa ste med pa yin zhing*/
rang bzhin med pa 'di ni chos rnams ma yin pa ste/_rang stong don yin pa'o/_/'o na mi rtag pa'i 
chos rnams rang stong du grub kyang /_rtag pa rnams der mi 'grub bo zhe na/_dbu ma'i bstan bcos 
kyi lugs la chos thams cad kyi don dam pa'i rang bzhin ni stong pa nyid du 'dod de/_ji ltar 
'jig rten pa'i don dam pa'i bden pa 'jog pa na/_bu ram gyi rang bzhin mngar ba dang /
me'i rang bzhin tsha bar 'jog pa bzhin no/_/de yang 'jig rten gyi lugs la tsha ba de me la ltos 
pa'i rang bzhin khyad par gsum ldan dang /_dbu ma'i bstan bcos lugs la me tsha bas stong pa 

de/_me'i rang bzhin khyad par gsum ldan no/_khyad par gsum ldan ni/_ji skad du/_rang 
bzhin dag ni bcos min dang /_/gzhan la ltos pa med pa yin/_/rang bzhin gzhan du 'gyur ba 
ni/_/nam yang 'thad pa ma yin no/_/zhes pa'o/_/gsum pa rang stong shes na/_rtag chad las 
grol bar bstan pa la/_dngos dang rtsod pa spangs pa'o/_/dang po ni/_chos thams cad rang stong 
du 'chad pa'i lugs 'di la chos can/_'ga' zhig chad par smra ba'i skyon yod pa ma yin te/
tshad mas grub pa'i chos shig rang stong du khas blangs na der 'gyur yang /_rang gi ngo bo yod ma 
myong ba'i stong pa nyid de/_chos thams cad kyi rang bzhin du brjod pas so/_/de chos can/_'ga' 
zhig rtag pa nyid du yang smra ba ma yin te/_rang stong shes bya thams cad kyi rang bzhin du smra ba des 
na'o/_/gnyis pa la gnyis te/_rang stong khas blangs pa la/_kun rdzob rgyun chad pa'i nyes pa mi 
'byung ba bstan pa dang /_kun rdzob khas blangs pa la/_stong nyid logs su btsal dgos pa'i 
nyes pa mi 'jug par bstan pa'o/_/dang po ni/_chos thams cad rang gi ngo bos stong na/_las 
byed pa po dang /_'bras bu myong ba po med par 'gyur ba dang /_sa bon las myu gu skye ba dang*/
gsung rab thos pa'i rkyen gyis thos bsam gyi shes rab skyed pa sogs med par 'gyur ro zhe na/
lan la gang zag dang /_chos kyi rten 'brel ji ltar khas blangs pa'i tshul dang /_des na kun 
rdzob chad pa'i nyes pa las grol ba'o/_/dang po la gnyis te/_gang zag gi dang /_chos kyi rten 
'brel ji ltar 'jog pa'i tshul lo/_/dang po la bstan pa dang bshad pa dang /_bsdu ba'o/_/dang 
po ni/_nyes pa med de/_ma rig pa nas brtsams te/_rga shi'i bar du mthar thug pa'i yan lag 
bcu gnyis kyi brten nas 'byung ba'i bya ba ni/_bstan bcos mdzad pa kho bos/_rmi lam dang sgyu 
ma dang 'dra bar rnam shes kyi ngo bor snang la/_ye shes kyi ngo bor med par 'dod pas so/_/gnyis 
pa la gnyis te/_'khrul ngor nang gi rten 'brel yod par bstan/_rigs ngor med par bstan 
pa'o/_/dang po ni/_yan lag bcu gnyis kyi 'khor lo 'di/_ji srid nyon mongs pa can gyi ma 
rig pa ma spangs pa de srid du/_srid pa 'khor ba'i lam du 'khor bar snang ba yin te/_de las 
gzhan zhi ba myang 'das kyi sar sems can gang yang las kyi rnam smin gyi 'bras bu la longs spyod 

par 'dod pa med pa'i phyir/_gnyis pa ni/_phung po nying mtshams sbyor ba po de nyid srid pa 
gzhan du skye ba dang /_'pho ba med par mkhas pa rnam kyis rtag tu ste/_gdon mi za bar nges 
par bya ba yin te/_'bras bu la longs spyod pa po yin no zhes kun rdzob ste/_'khrul ba'i tha snyad 
du ni rgyal bas bstan zhing bsnyad pa yin te/_ngo bos stong pa'i kun rdzob kyi chos las byed pa po 
lta bu las ni rnam smin myong ba po lta bu'i kun rdzob kyi chos rnams ngo bos stong pa bzhin du/_rnam 
shes kyi ngo bor skye bar 'gyur ba'i phyir ro/_/('dir bsdus don chad 'dug)_/gnyis pa'i phyi'i 
rten 'brel 'jog tshul la/_sgyu ma dang 'dra tshul mdor bstan/_snang la rang bzhin med tshul 
rgyas par bshad/_kun rdzob kyi bden pa ngos bzung nas don bsdu ba'o/_/dang po ni/_nang gi rten 
'brel la bshad pa de ltar/_phyi'i rten cing 'brel par 'byung ba yang /_rmi lam dang /_sgyu ma 
dang mtshungs par 'dod de/_rnga'i sgra dang ni de bzhin du sA lu'i myu gu sogs/_rang rang gi rgyu 
rkyen 'tshogs pas bskyed pa yin la/_tshogs pa de ngo bos stong par dngos po smra bas kyang shes 
byed bla ba'i phyir/_gnyis pa ni ji ltar me long la brten nas/_byad bzhin gyi dal snang bar 
'gyur ba na/_me long de la bzhin de ni 'pho ba ma yin la/_byad bzhin de med par ni me long du 
snang ba de yang med pa de bzhin du mtshungs pas so/_/gsum pa ni/_mdor na las byed po de nyid 
las kyi 'bras bu'i chos rnams kun rdzob tu ni rgyu las skye bar ni nam yang 'gal bar mi 'gyur 
te/_tha snyad kyi bden pa 'jog pa'i tshe/_'phral gyi 'khrul rgyus ma bslad pa'i rnam shes la snang 
tshul dbang btsan pa'i phyir/_'bras bu de ni don dam du skye ba med par ye shes kyis rtogs te/
skye byed kyi rgyu ni mi rtag pas/_rgyu nyid kyis ngo bos stong pa ste/_de ltar 'bras bu skye med du grub
pa na stong nyid du yang grub ste/_dngos po'i chos rnams kyi rang bzhin skye ba med pa ni/_de'i stong 
pa nyid yin par rab tu bshad pa'i phyir/_gsum pa ni/_gong du chos rnam shes kyi ngo bor yod 
pa dang /_ye shes kyi ngo bor med par bshad pa'i chos de gang zhe na/_mdor na phung po lnga po ni 
chos kun zhes ni bshad pa yin zhes pa'o/_/gnyis pa ni/_phung po lnga po de nyid shes pa gnyis 
po so so'i ngo bor snang la rang bzhin med pa'i tshul ji lta ba bzhin du bshad pa na/_kun rdzob kyi 

bden pa'i rgyun ni chad par mi 'gyur ro/_/gnyis pa ni rnam shes kyi ngo bor kun rdzob kyi bden 
pa yod na/_ye shes de'i stong nyid logs nas btsal dgos par 'gyur ro zhe na/_kun rdzob kyi 
bden pa las ni tha dad par te/_logs su de'i stong pa nyid de dmigs pa min te/_kun rdzob 
kyi bden pa de nyid kho rang gis stong pa nyid du bshad pa'i phyir dang /_rang gi ngo bo yid la ma 
myong ba'i stong pa nyid kho na rnam shes kyi ngor snang ba la kun rdzob kyi bden pa zhes bya ba yin te/
rang gi ngo bos stong pa med na rten 'brel sna tshogs su snang ba de mi 'byung bar nges pa'i phyir/
byas pa dang mi rtag pa bzhin no/_/bod phyi ma dag gzhung 'di bden gnyis ngo bo gcig pa'i dpe 
don bstan par 'dod pa ni ma go ba yin te/_kun rdzob kyi ngo bo khas blangs nas don dam gyi ngo 
bo 'byung ba med pa'i phyir/_kun rdzob rang stong du khas ma blangs na/_don dam gyi ngo bo gang nas 
'tshol/_de bas na gzhung 'dis kun rdzob rang gi ngo bos stong pa med/_kun rdzob rten 'brel sna 
tshogs su snang ba 'di yang mi 'byung bar bstan pa yin te/_ji skad du/_gang la stong pa nyid mi 
rung /_/de la thams cad rung ma yin/_/zhes bshad pa ltar ro/_/gsum pa stong pa nyid shes 
shing goms pas 'khor ba 'jig cing /_mi gnas pa'i myang 'das mngon du byed par bstan pa 
la gnyis te/_stong nyid shes shing goms pas/_mi gnas pa'i myang 'das mngon du byed nus 
par bstan pa dang /_des 'khor ba las grol bar bstan pa'o/_/dang po la gnyis te/_des 
sgrib pa gnyis kyi bag chags sel nus par bstan pa dang /_de bsal nas yang dag pa'i mtha' 
mngon du byed par bstan pa'o/_/dang po ni/_kun rdzob 'khrul pa'i snang ba 'di ni/_nyon mongs 
pa dang las las byung la/_las ni sems las byung ba yin/_sems ni bag chags dag gis 
bsags shing gang ba'i cha nas sems zhes bya la/_des stong pa'i cha nas 'od gsal ba'i sems 
zhes bya'o/_/bag chags dang bral ba ni bde ba ste/_dge ba yin la/_bde zhing dge ba'i sems 
'od gsal ba ni zhi ba nyid do/_/sems zhi ba ste/_rnam par rtog pa thams cad dang bral ba ni 
rmongs par mi 'gyur la/_rmongs pa med pa'i ye shes la ni/_de kho na nyid rtogs pa zhes bya la/
de kho na nyid rtogs shing goms pas ni/_grol ba mthar thug pa thob cing /_mngon du byed par 

'gyur ro/_/'dir bag chags la gnyis te/_sa bon dang gnas ngan len no/_/de re re la 
gnyis gnyis te/_nyon mongs pa dang /_gzung 'dzin gnyis su snang ba'o/_/de gnyis ni kun 
rdzob kyi snang ba mched pa'i rgyu yin te/_gcig gis ni nang gi dang*/_gcig shos kyis ni phyi'i 
rten 'brel mched pa'i rgyu byed pas so/_/'dir bag chags dang /_sa bon ni sems tsam pa 
'dod pa ltar ma yin gyi/_'o na ci zhe na/_sa bon ni spang bya de dang de'i gnyen po ye shes skye ma 
myong ba'i sems rgyud de dang de'i rang bzhin stong pa nyid yin la/_bag chags ni sngon bya ba de 
dang de byas pa'i dran snang slar yang sems la shar ba'o/_/de'i phyir bag chags dang sa bon zhes 
bya ba chu bo'i rgyun bzhin bya ba 'byung ba ni mi 'dod do/_/gnyis pa ni stong pa nyid de 'dris shing 
goms par byas pas/_goms pa po'i blo dang dbyer med du 'dres nas gnyis snang gi shes pa'i 
go skabs mi rnyed pa zhig 'byung la/_de'i tshe stong pa nyid mngon du byas pa zhes bya zhing /_de nyid 
la yang dag pa'i mtha' dang /_rang bzhin gyis mya ngan las 'das pa dang /_don dam pa'i byang 
chub kyi sems mngon du byas pa zhes bya ste/_de bzhin nyid dang /_yang dag pa'i mtha' dang /
mtshan ma med pa dang /_don dam pa nyid dang /_byang chub kyi sems kyi mchog don dam pa'i byang 
sems de'i stong pa nyid ces bya ba rnam grangs du bshad pa'i phyir te/_rnam grangs 'di dag kyang 
shes byed kyi tha snyad 'dogs pa'i tshe yin gyi/_lta bas spros pa gcod pa'i tshe ni min te/_de'i tshe 
stong pa nyid don dam du khas blangs na/_spros pa'i mtha' bla na med par 'gyur bas so/_/tha 
snyad 'dogs pa la gnyis te/_bar du bdag zlog pa'i dang /_tha ma lta ba kun zlog gi'o/_/tha 
ma de la ni/_thabs kyi char gyur pa'i khas len yod kyang /_lta ba dbang btsan par byas pa'i 
khas len dang dam bca' yang yod pa min te/_ji skad du/_gal te ngas dam bcas 'ga' 
yod/_/de tshe nga la skyon ni yod/_/nga la dam bca' med pas na/_/nga ni skyon med kho na yin/_/
zhes 'byung ba ltar ro/_/gnyis pa ni/_skyes bu gang dag gang zag dang /_chos rang gi ngo bos 
stong pa'i stong pa nyid mi shes pa de dag gnas skabs su mthar thug gi thar pa ston pa min te/
gang zag gi bdag du rmongs pas/_skyes bu de dag 'gro drug srid pa'i btson rar ni 'khor bar 

'gyur ba'i phyir/_gsum pa sems de skyes pas/_sems can gyi don byed pa'i tshul la gnyis 
te/_bstan pa dang /_bshad pa'o/_/dang po ni/_stong pa nyid goms par byas na/_gzhan don 
rgyun chad par 'gyur ba min nam/_zhe na/_min te/_gong du bshad pa de ltar stong pa nyid 'di 
ni rnal 'byor pa yis sgom par byas nas gzhan gyis don la chags pa'i blo 'byung bar the tshom 
med pa'i phyir ro/_/gnyis pa la gnyis te/_stong nyid snying rje'i snying po can du bsgom dgos 
par bstan pa dang /_de ltar bsgoms pas mi gnas pa'i myang 'das mngon du byed par bstan 
pa'o/_/dang po la gnyis te/_sems can gyi don ma byas par/_stong pa nyid sgoms na chad pa'i 
myang 'das kyi mthar lhung ba'i nyes pa yod par bstan pa dang /_dman pa'i myang 'das gnyis 
kyis de'i go mi chod par bstan pa'o/_/dang po la gnyis te/_sems can gyi don byed pa don dam 
sems bskyed kyi bslab byar bstan pa dang /_stong pa nyid mngon sum du rtogs kyang /_'khor 
bar skye ba len pa mi 'gal bar bstan pa'o/_/dang po la bzhi ste/_sems can la phan pa sgrub 
dgos par bstan/_sems can la chags bral spong dgos par bstan/_snying rje can gzhan don 
la ngang gis 'jug pa'i tshul don bsdu ba'o/_/dang po la/_sngar phan btags pa'i rgyu mtshan gyis 
byas pa bzo dgos par bstan pa dang*/sngar gnod pa byas pa'i 'gyod tshangs su gzhan la bde 
ba ster dgos par bstan pa dang /_bde sdug thams cad sems can la phan gnod byas pa las 
byung ba'i rgyu mtshan gyis gzhan la phan pa bsgrub dgos par bstan pa'o/_/dang po ni/_sngon 
bdag la sems can gang dag gis pha dang ma dang ni gnyen bshes su gyur pas phan pa byas par 
gyur pa'i sems can de dag rnams la ni byas pa bzo bar 'gyur bar bya'o/gnyis pa ni/
srid pa'i btson rar sems can ni/_/nyon mongs me yis gdungs rnams la/_/bdag gis 
gnod pa byas pa'i sgo nas sdug bsngal byin pa ltar/_de bzhin te de dang mtshungs par bde ba 
sbyin par rigs so/_/gsum pa la bstan pa dang*/_bshad pa'o/_/dang po ni/_'jig rten gyi 
bde 'gro'i 'dod pa dang /_ngan 'gro'i mi 'dod pa'i 'bras bu de thams cad sems can rnams 
la phan pa dang gnod pa las ni 'byung bar 'gyur ro/_/gnyis pa la gnyis te/_bde bar 

thams cad sems can la phan btags pa las byung bar bstan/_sdug bsngal thams cad de la 
gnod pa byas pa'i 'bras bur bstan pa'o/_/dang po ni/_sems can la brten nas sangs rgyas 
kyi go 'phang bla na med pa yang rnyed par 'gyur na/_lha dang mi'i longs spyod gang /_tshangs pa dang /
dbang po dang /_drag po dang /_'jig rten skyong bas rten pa de dag sems can la phan pa tsam 
zhig gis ma drangs pa ni mtho ris 'gro ba gsum po 'dir 'ga' yang med pa la mtshar 
ci zhig yod de med do/_/gnyis pa ni/_sems can dmyal ba dang /_dud 'gro dang /_yi dwags 
su sdug bsngal rnam pa du ma'i dngos po sems can rnams kyis myong ba gang yin pa de ni sems 
la gnod pa las byung ba dang /_mtho ris su yang bkres skom dang /_phan tshun rdeg pa dang*/
gzir ba yis ni sdug bsngal nyid zlog par dka' zhing zad pa med pa de dag sems can la 
gnod pa'i 'bras bu yin no/_/de ltar na/_bde 'gro dang ni ngan 'gro dag sems can dag la 
phan gnod kyi rnam par rnam par smin pa'i ngo bo gnyis su shes par byas nas/_sangs rgyas 
rnams kyis byang chub kyi sems nyid dngos po kun gyis bsten par byas shing sems can rnams 
rang gi lus bzhin du bsrung bar bya'o/_/gnyis pa ni/_sems can rnams la chags bral ba/_/
dug bzhin 'bad pas spang bar bya/_/zhes bstan nas/_de'i shes byed 'chad pa ni/_nyan thos 
rnams ni chags bral bas/_/byang chub dman pa thob min nam/_/sems can yongs su ma dor 
bas/_/rdzogs sangs rgyas kyi byang chub thob/_/ces pa'o/_/de'i don bsdu ba ni/_de ltar phan 
dang mi phan pa'i 'bras bu 'byung ba dpyad pa ni/_de dag skad cig gcig kyang ni/_/rang don 
chags shing ji ltar gnas/_/zhes so/_/gsum pa la/_bstan pa dang*/_bshad pa'o/_/dang po 
ni/_snying rjes bstan pa'i rtsa ba can gyi don dam byang sems kyi myu gu las byung ba'i rdzogs pa'i 
byang chub ni mtha' gcig tu gzhan don gyi 'bras bu yin no zhes rgyal ba'i sras po rnams sgom 
par byed do/_/gnyis pa ni gang zhig stong nyid snying rje'i snying po can bsgoms pas gzhan phan gyi 
sems brtan par gyur pa ni gzhan gyi sdug bsngal gyis bred nas bsam gtan gyi bde ba dor 
nas kyang mnar med par yang 'jug par byed do/_/de ltar byed pa 'di ni ngo mtshar bas 'di ni 

bsngags par 'os so/_/de ltar byed pa de dag rnams kyis rang lus dang nor rnams sems can 
la byin pa ngo mtshar ba ma yin te/_bshad ma thag pa de ltar byed pa 'di ni dam pa'i tshul lugs 
mchog yin pas so/_/bzhi pa ni/_chos rnams rang gi ngo bos stong pa 'di shes nas las dang 
'bras bu ji lta ba bzhin du bstan pa de ni ngo mtshar bas kyang ngo mtshar ba dang*/_rmad du byung bas 
kyang ches rmad du byung ba yin te/_snang ba dang stong pa mi 'gal ba khong du chud nas don dam pa'i 
byang sems kyi bslab bya la slob pas so/_/bshad ma thag pa'i gzhan don la 'jug tshul 'di ni 
don dam byang sems kyi bslab bya yin pa kho nar ma zad 'dir bstan tshul yang 'di'i ldog cha kho 
na nas bstan pa yin te/_de'i 'bras bu'i gtso bo'i byang chub de don gnyis mthar phyin du 'chad 
dgos pa'i phyir dang /_de de'i bslab byar ma bshad na/_don dam pa'i byang chub kyi sems rkyang 
pa la nan tan byas pas chad pa'i myang 'das kyi mthar lhung ba'i nyes dmigs yod pas so/_/
gnyis pa la gnyis te/_'khor bar skyes kyang 'khor ba'i nyes pas mi gos par bstan pa dang /
der skye ba'i rgyu nyon mongs spangs kyang der skye ba nus par bstan pa'o/_/dang po ni/_sems can 
skyabs pa'i bsam pa can stong pa nyid mngon sum du rtogs pa de dag srid pa'i 'dam du skyes 
kyang chu'i pad+ma'i 'dab ma chu'i nyes pas mi gos pa bzhin du/_srid pa de las byung ba'i nyes pas 
gos pa med de/_stong pa nyid mngon sum du rtogs pas so/_/gnyis pa ni/_rgyal ba'i sras po 
kun tu bzang po dang /_byams pa la sogs pa nyon mongs pa'i bud shing bsregs mod kyi/_de 
lta na yang snying rjes sman par gyur cing snying rjes gzhan dbang du gyur pa rnams yum gyi lhums su 
gshegs pa dang /_bltams pa dang /_rol rtsed mdzad pa dang /_khab nas byung ba dang /
dka' ba spyod pa dang /_byang chub chen po mngon du mdzad pa dang /_bdud kyi sde 'joms pa dang /
chos kyi 'khor lo bskor ba dang /_lha'i gnas rnams kun na bzhugs pa dang /_de bzhin du ni 
mya ngan las 'das pa ston par mdzad pa yin no/_/de bzhin du tshangs pa dang /_dbang po dang /
khyab 'jug dang /_drag po la sogs pa'i gzugs su sprul par mdzad nas 'gro ba 'dul ba'i 
sbyor ba yis srid par gar mdzad do/_/su zhig gis na/_thugs rje'i rang bzhin can rnams 

kyis so/_/gnyis pa ni/_sems can gyi don ma byas kyang stong pa nyid bsgoms pas mthar thug 
gi myang 'das mngon du byed nus te/_lhag med kyi myang 'das bzhin no zhe na/_lan la bzhi ste/
de myang 'das go chod po ma yin par bstan/_de thob nas theg pa chen po'i lam du 'jug dgos 
pa bstan/_der zhugs nas srid par skye ba len pa'i rgyu bshad pa/_de la rtsod pa spangs pa'o/_/
dang po ni dman pa'i myang 'das zhes lhag bcas dang*/_lhag med kyi ye shes gnyis po der
gsungs pa yang dgongs pa can yin gyi/_don dam pa ma yin no/_/dgongs gzhi ni theg pa chen 
por 'byung ba'i thabs yin pa'i don gyis so/_/dgos pa ni srid pa'i lam la skyo ba rnams la ngal 
bso ba'i don du'o/_/gnyis pa ni ji srid sangs rgyas kyis ma bskul ba de srid du ye shes kyi lus 
kyi dngos po can de ting 'dzin gyis myos pas rgyal bar gyur pa'i nyan thos dgra bcom pa de dag//
lhag med kyi dbyings su gnas par 'gyur la/_des bskul ba na sna tshogs pa'i gzugs kyis 
ni byang chub tu sems bskyed nas sems can gyi don la chags par gyur cing*/_bsod nams 
dang ye shes kyi tshogs bsags nas rdzogs pa'i sangs rgyas kyi byang chub thob par 'gyur ro/_/
gzhung 'dis dman pa'i myang 'das kyi ngo bo ye shes su bstan no/_/gsum pa ni/_des srid 
par skye ba len pa'i rgyu ci zhe na/_ma rig pa dang /_zag med kyi las gnyis kyi bag chags yod 
pa'i phyir/_bag chags de la sa bon du brjod pa ste ming gis btags pa yin la/_sa bon de'i 
dngos po tshogs pas ni srid pa'i myu gu bskyed par byed de/_de ltar na dbang thob pa'i byang chub 
sems dpa' dang /_lhag med du mya ngan las 'das pa'i nyan rang dgra bcom pa rnams srid par 
skye ba len pa'i rgyu ni bag chags de yin par lha mo dpal phreng gis zhus pa'i mdo las gsungs 
so/_/bzhi pa ni/_stong nyid snying rje'i snying po can kho na rdzogs byang gi rgyu gtso bo dang /_lhag 
med kyi myang 'das thob nas kyang lam de la slob dgos na/_sangs rgyas kyi gsung rab thams 
cad du stong nyid snying rje'i snying po can kho na mi gsung ba'i rgyu mtshan ci zhe na/_lan la/_gdul 
bya'i bsam pa so so la dgongs nas chos kyi rnam grangs mang po gsungs par bstan/_de thams 
cad kyang stong nyid snying rje'i snying po can du gcig par bstan/_sa lam gyi dbye ba thams cad de 

nyid kyi cha shas su bstan/_de ltar bsgoms pas chad pa'i myang 'das kyi mtha' las grol ba'o/_/
dang po ni/_'jig rten gyi mgon po rnams kyis bstan pa dam pa'i chos rnams ni/_'jig rten 
du ni thabs mang po dang /_ston tshul gyi rnam pa mang po tha dad par gyur to/_/sems can so so'i 
bsam pa mi 'dra ba'i dbang gis rjes su 'gro dgos pas so/_/gnyis pa ni/_chos la lar 
zab pa dang /_la lar rgya che ba'i dbye ba dang*/_la lar gnyis ka'i mtshan nyid can sogs tha 
dad pa mi 'dra ba mang po bstan pa yin yang ni stong nyid snying rje'i snying po can dang tha dad pa ma 
yin te/_de dang gnyis su med pas so/_/gsum pa ni gzungs rnams dang ni sa rnams dang 
sangs rgyas kyi pha rol tu phyin pa gang dag yin pa de dag ni stong nyid snying rje'i snying po can gyi don 
dam pa'i byang chub kyi sems kyi char kun mkhyen rnams kyis mdo sde sa bcu pa la sogs par 
gsungs pa yin no/_/bzhi pa ni stong pa nyid mngon sum du rtogs nas lus ngag yid kyis rtag 
par ni/_gong du bshad pa de ltar sems can gyi don byed pa de dag chos can/_stong pa nyid la 
rtsod par smra ba rnams kyis chad pa'i mthar lhung ba'i nyes pa yod do zhes pa'i rtsod pa nyid khyod la 
yod pa ma yin te rdzogs smin sbyangs gsum ma byas kyi bar du yang dag pa'i mtha' mngon du mi 
mdzad pa'i phyir ro/_/gnyis pa de ltar bsgoms pas mi gnas pa'i myang 'das mngon du byed par 
bstan pa ni/_stong nyid snying rje'i snying po can bskal pa grangs med pa gsum du goms par byas 
pa'i bdag nyid chen po chos can/_khyod kyis mngon du mdzad pa'i mthar thug gi byang chub de la 
sangs rgyas rnams kyis ni mi gnas pa'i mya ngan las 'das pa zhes theg pa chen po'i chos 'dir 
bshad pa yin te/_'khor ba dang mya ngan las 'das pa'i mtha' gnyis la mi gnas pas so/_/bzhi 
pa byang chub kyi sems la bsngags pa brjod nas bsdu ba la gnyis te/_bstod pa dang /_de'i 
dge ba bsngo ba'o/_/dang po la sangs rgyas kyi gdung 'tshob par nus pa'i bsngags pa/_theg pa 
chen por 'jog pa'i byed chos kyi gtso bo yin pa'i bsngags pa/_rang bzhan gyi don gnyis 
'grub pa'i rgyu'i gtso bo yin pa'i bsngags pa/_bsod nams kyi tshogs tshad med pa 'byung ba'i 
bsngags pa/_nor thams cad kyi mchog yin pa'i bsngags pa/_des na byang chub kyi sems sten 

rigs pa'o/_/dang po ni/_stong pa nyid kyi ro ni mchog tu gyur pa snying rje chen po'i ro dang gcig 
tu 'dres pas bsod nams dang ye shes mang po'i 'byung khungs su gyur ba de/_dgos pa bdag 
dang gzhan gyi don sgrub pa'i don du gang 'thungs pa de dag chos can/_rgyal ba'i sras po yin te/
de'i gdung 'tshob par nus pa'i phyir ro/_/de ltar na/_lus ngag yid kyi dngos po kun gyis byang 
chub kyi sems de la dus rtag tu 'dud cing phyag 'tshal lo/_/srid pa gsum na mchod pa'i yo byad 
ci yod pa rnams kyis dus rtag tu mchod par 'os so/_/dgos pa sangs rgyas kyi gdung ni 'tshob 
pa'i don du 'jig rten 'dren pa de dag dus rtag tu bzhugs par gsol ba 'debs so/_/gnyis 
pa ni/_byang chub kyi sems 'di ni theg pa chen por mtshon byed kyi chos rnams ni yin par bshad 
pa ste/_de lta bas na yid mnyam par gzhag pas/_lus ngag gi 'bad pa yis don dam pa byang 
chub kyi sems ni snying rje'i snying po can du bskyed par gyis shig_/gsum pa ni/_rang dang gzhan 
gyi don bsgrub pa'i don du rgyud la bskyed pa'i thabs ni stong nyid snying rje'i snying po can 'di las 
gzhan srid pa na ste shes bya la yod pa ma yin te/_don gnyis mthar phyin pa'i thabs ni byang 
chub kyi sems ma gtogs pa/_sangs rgyas kyis ma gzigs pas so/_/bzhi pa la gnyis te/
de bskyed pa'i bsod nams dang /_bsgoms pa'i bsod nams so/_/dang po ni/_byang chub 
sems de bskyed pa tsam gyis ni bsod nams kyi phung po gang thob pa de gal te gzugs can zhig 
yin na ni/_nam mkha' gang ba bas kyang lhag par mdo las gsungs so/_/gnyis pa ni/_skyes 
bu gang zhig skad cig tsam byang chub kyi sems ni bsgom par byed pa de'i bsod nams kyi phung po 
ni rgyal ba yis kyang bgrangs par mi spyod de mi nus so/_/lnga pa ni/_nyon mongs pa med pa'i byang 
chub kyi sems ni rin po che 'di ni nor rnams kyi mchog gcig pu ste dgos 'dod kun 'byung 
ba'i phyir ro/_/nyon mongs pa'i bdud la sogs pa'i chom rkun gyis gnod pa byed mi nus shing /
'phrog par yang byed nus pa ma yin te/_goms pa po'i sems dang dbyer med du 'dres pa'i 
phyir/_drug pa ni/_rang gi blo nyid ni byang chub sems la gzhol ba rnams kyis ji ltar 'khor bar 
sangs rgyas dang byang chub sems dpa'i smon lam ni mi g.yo ba de ltar/_khyed cag gis kyang ngo 

mtshar ba'i sems kyis kyang ji ltar bshad pa la 'bad par gyis shig_/de ltar byas pa'i rjes la 
kun tu bzang po'i spyod pa ni rang nyid kyis rtogs shing thob par 'gyur ro/_/'dir sangs rgyas 
dang /_byang chub sems dpa'i smon lam gyi khyad par ni/_byang chub spyod pa'i smon lam dang*/
bzang po spyod pa'i smon lam gyi khyad par gang yod pa de nyid do/_/gnyis pa bsngo ba ni/_rkang 
gnyis dbang pos bstan pa'i lam du 'gro bar shog_/su zhig ni/_srid pa'i rgya mtsho'i rba klong gi 
nang du nub pa'i sems can rnams so/_/gang gis na/_rgyal mchog rnams kyis bstod pa'i byang 
chub kyi sems ni klu sgrub bdag gis bstod par bya ba byas nas/_bsod nams mtshungs med 
deng dus thob pa gang yin pa de yis so/_/de ltar don dam byang chub kyi sems stong nyid snying 
rje'i snying po can gyi 'grel pa/_slob dpon bdag nyid chen po 'phags pa klu sgrub kyis mdzad 
pa'i rnam par bshad pa 'di yongs su grub pa'o/_/bstan bcos 'di la lo tsA ba chen po rab zhi 
bshes gnyen la sogs pa'i 'gyur bcu gnyis mkhas pa chen po gtsang nag pas tshig don gang 
bzang du bris pa dang bcu gsum du yod par grags pa las/_'di ni pa tshab lo tsA ba'i 'gyur 
gyi steng nas bshad pa'o/_/gzhan 'grel byed la ma rten pa/_/gzhung 'di'i bshad pa zin par 
byas/_/'di don gsal por ma smras na/_/rang bzo'i 'tshang 'ga' 'don mi nus/_/stong nyid snying 
rje'i snying po can/_/gang bsten sems can chen po dag_/rgyal ba'i sras su mtshon nus pa/_/de yang 
bdag gi bsten byar 'gyur/_/mang thos lang tsho'i snyems pa dang /_/gang bral zhi ba'i bstan la 
ni/_/rab 'khod stong nyid bdud rtsi yis/_/'tsho 'dod khyod kyis 'di longs shig_/e ma 'jig 
rten chos brgyad kyi/_/mdza' bo dang ni mtshan 'dzin gyi/_/yid kyi shing rta de bor la/_/chos 
dbyings nags khrod der 'khod cig_/ces don dam byang chub sems kyi 'grel pa'i rnam par 
bshad pa dbu ma'i snying po zhes bya ba 'di ni/_zab mo'i don la bsnyengs pa med pa'i dge slong 
dpal shAkya mchog ldan dri med legs pa'i blo gros kyis/_gtsang g.yas ru sa'i thig le khyung tshang 
gser mdog can gyi dben gnas dam par grub par bgyis pa'i yi ge pa ni bshes gnyen chos 
kyi rgyal mtshan no//_//dge'o//

@#/_/dus 'khor nas gsungs pa'i 'jig rten khams kyi 
rnam gzhag la rtsod spong bzhugs so/_/
@##/_/oM swa sti sid+daM/_dpal dus kyi 'khor lo'i 'jig rten khams kyi rnam par 
bzhag pa la rtsod pa spang ba theg chen chos kyi srol chen rnam dbye zhes bya ba/_dus kyi byed pos 
gang brtsams pa/_/dus med na ni mi 'byung phyir/_/dus gsum dgra dang zung 'jug pa'i/_/dus 
'khor sna tshogs yum khyod la/_/phyag 'tshal nas ni dus 'khor lo'i/_/'jig rten khams kyi rnam
gzhag pa/_/mngon pa'i chos dang ma mthun pas/_/log par bshad zer de spang bya/_/gangs can 
'di na phyis byon pa'i/_/mang thos rnam dpyod 'khyog por ni/_/'jug la som nyi ma mchis pa'i/_/
grags pa gsal ldan dag na re/_/sa chen dum bu bcu gnyis par/_/kla klo'i chos 'jug 
grags pa yis/_/de 'joms de yi bstan pa ni/_/lo stong brgyad brgyar gnas zhes grags/_/sgra 
mi snyan du kla klo'i chos/_/'jug na mi dge bcu yod 'gyur/_/drag po'i bstan pa der gnas 
na/_/sangs rgyas bstan pa'i snod rung 'gyur/_/de lta na ni rgya che ba/_/mngon pa'i gzhung dang 
ma mthun zhing /_khungs btsun 'dul ba'i gzhung lugs ni/_/kun dang 'gal bar gyur zhes 
smra/_/'di la thog mar lan gdab pa/_/dngos dang rnam gzhag rgyas bshad do/_/dang po dngos 
kyi ma nges dang /_/'dod thog lan gyis bzlog pa'i phyir/_/dam bca' ba la sun 'byin pa/_/
ltar snang tshar bcad gnas zhes bya/_/'dir bshad dum bu bcu gnyis pa/_/mngon par bshad 
pa'i sgra mi snyan/_/yin na de ltar thal mod kyi/_/de ma yin phyir der mi thal/_/mngon par bshad 
pa'i sgra mi snyan/_/'dir bshad dum bu bcu gnyis par/_khyed kyis khas len byed nus na/_/sun 
'byin snga ma 'dod thog go_/gnyis pa rnam gzhag rgyas bshad pa/_/don tshan gsum dang rtsod spang 
dang*/_/'phros pa'i don dang rnam lnga yis/_/theg chen gzhung lugs gsal por 'chad/_/don tshan 

dang po thun mong gi_/gzhung du mi 'thad gang bshad pa/_/thun mong min pa'i lung gis ni/_/sun 
'byin nus pa bstan pa'i gzhung /_/yin gyi de las ldog gyur pa/_/dman pa'i lung gis theg 
chen gzhung /_/sun 'byin byed po'i ltag chod pa/_/yid rton byed po su zhig 'byung /_/don tshan 
gnyis pa 'jig rten na/_/lhan skyes gzung 'dzin gnyis snang blo/_/gang shar de la der snang 
dang /_/mthun par sangs rgyas kyis chos gsungs/_/'o na snang tshul 'gal gyur pa'i/_/'jig 
rten khams kyi rnam gzhag kun/_/'gal la mi 'khrul khas len nam/_/zhe na sems can so so 
yi/_/'khrul snang gcig tu gzhal mi nus/_/don tshan gsum pa sems can nas/_/sangs 
rgyas bar gyi blo snang kun/_/rang rang sems su thag chod na/_/'gal ltar snang yang mi mthun 
med/_/rtsod spang byang gling dbus ma ni/_/sgra mi snyan gling ma yin na/_/lho gling dbus ma 'dzam 
bu gling /_/min par nges phyir khyod gzhung gi_/dpal ldan 'bras spungs sogs bshad pa/_/
'dzam bu gling na med 'gyur zhing*/_/'dzam bu gling gi rnam gzhag kun/_/lho gling dbus mar 
med 'gyur zhes/_/zer na mngon par gang bshad pa'i/_/gling rnams mtha' dag 'dir bshad 
pa/_/de de min zhing 'dir bshad pa/_/de yang de min par 'dod do/_/rang rang lung nas gang 
bshad pa'i/_/rnam gzhag de dag rang rang gi_/gling na yod do rang rang gi_/mkha' la ji ltar 
'char bshad bzhin/_khyed kyang dpal ldan 'dus pa yi/_/'jig rten khams kyi rnam gzhag 
che/_/rdul phran bsags pa'i 'jig rten khams/_/'dod na theg chen lugs las nyams/_/de 
mi 'dod na mngon pa yi/_/gzhung dang 'gal ba ma yin nam/_/mngon pas gsang ba 'dus pa'i 
lung /_/sun dbyung mi nus na der 'dod/_/yang ni rgol bas 'dir rtsad pa/_/rigs su mi 
mthun 'gro ba la/_/phyi rol dngos gcig du mar snang*/_/rigs mthun 'gro la dngos po gcig/
du mar snang ba med ces zer/_/'di 'dra mang du thos pa dang*/_/dpyod ldan smra min tshig gcig 
la/_/lung dang rigs pa dang 'gal ba'i/_/nyes chen brgya dag 'bab phyir ro/_/phyi don rnam 
med rjen char du/_/'char 'dod nyan thos mu stegs kyi/_/gzhung na don gcig du mar ni/_/snang 
ba'i tshad ma khas mi len/_/rnam bcas mdo sde pa'i gzhung na/_/du mar snang ba dang rang gi_/gzung 
ka[7]

ba'i rnam pa nyid min gyi/_/don gcig dngos su snang mi 'dod/_/de lta mod kyi rang rang la/_/
rnam pa gtod byed rdul phran nas/_/'jug pa'i yul dang gzung ba'i yul/_/nyid phyir de la de 
tshad mar/_/'dod kyi chu yi dngos gcig la/_/'phral gyi 'khrul rgyus ma bslad pa'i/_/'gro drug 
mngon sum tshad ma ni/_/rigs pa'i gzhung nas bshad pa med/_/bye brag theg pa cher zhugs 
nas/_/phyi rol don gcig gzung yul du/_/byed pa'i tshad ma khas len na/_/chos kyi bdag 
med pa las nyams/_/de phyir don gcig du mar ni/_/snang ba yod dang med pa yi/_/rgol dang 
lan gyis ci zhig bya/_/'phral gyi 'khrul rgyus ma bslad pa'i/_/yang dag ma yin kun rtog la/_/
don dang bdag tu gang snang ba/_/de la de der 'dod pa ni/_/'jig rten lugs kyi tha snyad 
bden/_/tha snyad bden pa'i ngor yod pa/_/kun kyang tshad mas grub bo zhes/_/zer nas stong pa 
nyid smra ba/_/chad pa'i mthar lhung ma yin nam/_/'bum phrag bzhi pa'i 'jig rten khams/_/'jal 
byed bag chags brtan byung gi_/tshad ma rnyed pa dka' zhe na/_/mngon par bshad la'ang ci mi 
mtshungs/_/chos las de yod gsungs pa'i phyir/_/zhe na gzhan la'ang ci mi mtshungs/_/bsam 
pa'i dbang gis mi 'gal na/_/tshangs pa'i yul chen ci phyir 'gog_/zer mod gsal bar gang 
snang ba/_/yod par nged kyis khas ma blangs/_/cig shos kyis ni de yod par/_khas blangs mu 
stegs byed pa'i gzhung /_/stong gsum yungs 'brur 'jug la sogs/_/mthu ldan rnams kyi 
spyod yul te/_/tha snyad bden pa'i ngo na med/_/zer ba 'di yang phyi rol don/_/khas len ches 
pa'i rnam thar te/_/skyu ma mkhan po'i mig 'phrul yang /_/mthu ldan rnams kyi spyod yul du/_/smras 
na skyon ci yod pa soms/_/phyi rol don gyi 'khrul snang dang /_/sgyu ma dri za'i grong khyer sogs/_/
'dra mtshungs sbyor ba theg chen gyi/_/chos lugs kun nas gsungs pa yin/_/rigs mthun 'gro 
la dngos po gcig/du mar snang ba mi 'thad ces/_/zer la brgal zhing brtag bya ba/_/phyi don 
khas len tshe na yang*/_/mi yi 'gro ba rnam gsum po'i/_/dgra gnyen bar ma'i gzugs gcig 
la/_/yid 'ong mi 'ong sogs gsum dang /_/bum gzugs gcig la nye ring nas/_/blta ba'i 
shes la gsal mi gsal/_/sna tshogs 'byung bar gang bshad dang /_/rdo shing sogs kyi khang 

bzang la/_/rnal 'byor pas mthong gzhal med khang /_/ma dag 'jig rten khams chen po/_/rdzogs 
sangs rgyas la dag par snang /_/ma dag pa nyid der snang na/_/gnas dang yo byad dag par ni/_/
byin brlabs byas pa'i rnal 'byor pa/_/de la'ang ma dag der snang na/_/byin brlabs byas pa 
don med 'gyur/_/mdor na rigs mthun 'gro ba la/_/dngos gcig du mar snang med ces/_/
zer ba chos kyi dbyings las ni/_/ma gtogs chos gzhan med pa'i gtam/_/go ba med pa'i 
rnam 'gyur te/_/theg pa chen po'i chos las nyams/_/ci phyir zhe na chos kyi dbyings/_/gcig po 
sangs rgyas sems can dang /_/dngos dang dngos po med pa dang /_/'chad pa po dang nyan po dang /_/
ngan song ba dang mtho ris dang /_/phung po khams dang skye mched kyi/_/rnam par snang yin de las 
gzhan/_/de de'i rnam par snang ba med/_/chos dbyings de yang rang rang gi_/shes rgyud nyid yin 
de las gzhan/_/kun la khyab byed du 'jug pa'i/_/nam mkha' lta bur khas mi len/_/de nas 
'phros pa'i don bshad pa/_/'dir 'byung gzhal bya gnas gsum po'i/_/rnam gzhag 'chad 
pa'i skabs dag tu/_/theg pa che chung lugs gzhan dang /_/'gal ba brjod rnams 'dir bsam 
bya/_/'og ma'i lung gis gong ma'i gzhung*/_/sun 'byin nus na grub mtha' dang /_/theg pa 
gsum po'i go rim kun/_/gting nas 'khrugs pa ma yin nam/_/mngon pa'i lung dang 'dul 
ba'i gzhung /_/tshad mar bzung nas grub mtha' bzhi/_/byung tshul dang ni rig byed bzhi/_/byung 
tshul 'dir bshad mi 'thad ces/_/zer dang kun la ma grags pas/_/bka' bsdu'i rim pa mi 
'thad sogs/_/gang la sgrub byed 'god pa'i ngor/_/dpyad pa gsum gyis ma dag pa'i/_/lung 
'dren pa ni gegs byed tsam/_/yin gyi sgrub byed tshad ma ni/_/min par chos kyi grags pas 
gsungs/_khyad par 'og ma'i lung gis ni/_/de 'gal gong ma'i lung don la/_/gegs byed 
tsam du'ang mi rung ste/_/gong mas de la gnod byed phyir/_/nges pa'i don dang drang don gyi/_/dus 
'khor dbye ba ma phyed pas/_/bzhi tshan gnyis po de nyid kyi/_/zhal las gsungs pa 'gog mi 
nus/_/nges pa'i don gyi dus 'khor la/_/thog ma yod pa ma yin zhing*/_/drang don gzugs 
sku'i dus 'khor gyi/_/zhal las ma byung chos 'ga' med/_/dus 'dir sngags kyi rnam gzhag kun/_/

'og ma'i grub mthar 'dren byed cing /_/grub mtha' de yi de nyid las/_/nyams pa'i phyogs 
tsam brjod par bya/_/rdul phran bsags pa'i ri rab sogs/_/mthong ba'i rnam shes tshad mar 
'dod/_/'di ni bye smra mu stegs kyi/_/gzhung yin de las gong na med/_/sngags pas dam pa'i 
bdag gi ni/_/ngos bzung med par kun rdzob pa'i/_/nga nyid lhag pa'i lha'o zhes/_/bdag tu 
rmongs pa mu stegs gzhung*/_/dngos gcig rigs drug 'gro ba la/_/snang tshul kun gyi rgyu yin 
zhes/_/gzung don khas len mdo sde pa'i/_/gzhung yin theg chen chos la med/_/dbang yid 
mngon sum tshad ma yis/_/phyi don dngos su rtogs zhes pa/_/mdo sde smra ba'i gzhung las kyang /_/
nyams par chos kyi grags pas bshad/_/sngags su ye shes las gzhan pa'i/_/tshad ma 'thad par 
mi bzhed phyir/_/rnam shes tshad ma sems tsam pa'i/_/gzhung las gong du 'phags pa med/_/
gzugs sgra la sogs don lnga po/_/rig pa'i mngon sum tshad ma ni/_/khas blangs phyir na sems 
tsam pa'i/_/gzhung yang de bzhin 'chad ma shes/_/gang la gzugs sogs su snang ba/_/de de 
gzugs sogs dngos yin zhes/_/zer ba bye brag smra gzhung du/_/rnam par 'khyams pa ma yin 
nam/_/gsang sngags bla med sems tsam pa'i/_/lam du 'gro ba'i dogs mthong nas//kun 
gzhi dang ni rang rig pa'i/_/ye shes 'gog la 'bad byed mod/_/sngags kyi nges don mthar 
thug pa/_/lhan cig skyes pa'i ye shes dang*/_/bde stong zung 'jug gting nas nyams/_/rdul 
phran bsags las ma byung ba'i/_/phyi don rags pa khas len pa/_/sngags dang thal 'gyur 
lugs yin zhes/_/zer ba grub mtha' kun las nyams/_/zla grags gzhung srong byed po yi/_/
ngal bas chos 'khor gsum par ni/_/gang bshad drang don yin zer ba/_/rdo rje theg pa'i lung 
las nyams/_/thal 'gyur gzhung las ma bshad pa'i/_/nges don gsang sngags la med ces/_/
zer bas sngags kyi tshogs gnyis po/_/thams cad kun rdzob bden par bsgrags/_/de lta na ni 
de dang de/_/ye shes las grub smos ci dgos/_/'phral dang phugs kyi ma rig pas/_/bslad 
pa'i 'khrul snang kho nar thal/_/sngags su bden pa gnyis po yi/_/rnam dbye 'phros don 'dir 
bshad pa/_/ma rig gis bslad rnam shes la/_/gang snang thams cad 'dir kun rdzob/_/yin 

mod tha snyad byed dus su'ang*/_/rnam shes yul gyi bden pa gnyis/_/'phral gyi 'khrul rgyus 
bslad pa dang /_ma bslad pa la ngos bzung nas/_/'jig rten pa dang mu stegs kyi/_/bden pa 
gnyis po bsam par bya/_/ye shes yul du gang shar ba/_/de dag de kun 'dir don dam/_/yin 
no bskyed pa'i rim pa dang /_/rdzogs pa zhes bya'i dbye bas gnyis/_/bskyed pa ye shes las 
grub phyir/_/rlom tshod don dam nyid song mod/_/rtog pa'i yul du gang shar ba'i/_/yul ni kun 
rdzob bden pa dang /_/gsal bya don dam pa'i bden par/_/'chad nus phyir dang ma rig pa/
kho nas bslad pa min phyir yang /_/kun rdzob kho nar 'chad mi nus/_/bskyed rim lam du 'gro 
tshul yang /_/rtog pa dang ni rnam shes kyi/_/cha nas ma yin spang bya'i phyir/_/gsal gyur ye 
shes cha nas so/_/gang yang theg pa che 'dir ni/_/rnam shes dang ni ye shes la/_/gang snang de 
shes nyid yin gyi/_/de las gzhan chos srid ma yin/_/ye shes la snang ye shes nyid/_/yin phyir 
dam pa'i don dang ni/_/rnam shes la snang rnam shes nyid/_/yin phyir kun rdzob pa'i bden pa/_/
rigs pas gtan la phebs pa yi/_/med par dgag pa'i stong pa nyid/_/spyi mtshan nyid phyir 
mngon sum gyi/_/yul du gsal bar snang ba med/_/rtog pa'i yul du gang shar ba/_/gzung cha 
gzhan sel nyid dang ni/_/'dzin cha rtog las ma 'das phyir/_/shes bya kun rdzob pa'i bden 
pa/_/de lta na ni stong pa nyid/_/gtan la phebs pa'i rigs pa yang*/_/'phral dang phugs kyi ma 
rig pas/_/bslad pa nyid du thal zhe na/_/chos gang gang la de der ni/_/zhen pa'i cha de ma rig 
pas/_/bslad yin de la 'phral dang ni/_/phugs kyi dbye bas gnyis 'chad de/_/lhan skyes rtog 
pas der zhen pa/_/phugs kyi ma rig pa nyid de/_/chos kun rang rang ngo bo yis/_/stong pa gshis 
kyi gnas tshul dang /_/de shes pa ni lhan skyes kyi/_/rmongs pa'i 'gal zla nyid phyir ro/_/thos 
bsam rtog pas de der ni/_/'khrul rgyu grub mthas kun brtags pa'i/_/yang dag rtog pa nyid 
yin phyir/_/log pa'i kun rdzob tu mi thal/_/yang dag kun rdzob yang dag pa'i/_khang chen 
'dzegs pa'i bstegs yin phyir/_/bden zhen min pa'i mtshan 'dzin ci/_/spang byar 'dod pa 
min zhe na/_/byams pas spang gnyen rten can gyi/_/rtog pa gnyis su phye ba dang*/_/sman nyid dug 

tu song ba'i dpes/_/gsungs pa'ang stong par zhen pa'i blo/_/rtog kun 'khrul phyir tshad min na/_/
byis blos spros pa'i mtha' kun dang /_/bral bar 'jal byed rjes dpag las/_/gzhan pa gang 
zhig btsal zhe na/_/rjes su dpag pa gzhal bya la/_/tshad mar bshad pa gang na'ang med/_/'jug 
pa'i yul la mi bslu ba/_/tsam gyis tshad mar bshad mod kyang /_/'jug pa'i yul ni rang mtshan 
phyir/_/sgra dang rtog pas de mi 'jal/_/lugs 'dir gzhan sel mi 'chad cing /_/'chad 
tshe'ang btags pa'i yod nyid phyir/_/tshad mas rtogs dang gzhal byar ni/_/khas len nus pa ma 
yin no/_/rtags la rten pa'i rjes dpag ni/_/sgro 'dogs bcad pa'i gzung rnam dang /_/rang gi 
ngo bo 'dzin rnam las/_/ma gtogs gzhan gyi dbye ba med/_/'dzin pa'i rnam pa rang rig pa'i/_/
mngon sum nyid phyir rjes dpag min/_/gzung rnam tshad mar 'chad pa'i tshe/_/'jug yul nyid 
la gzhal bya zhes/_/btags nas rang rig 'bras bur bshad/_/gzhan sel gzhal byar 
bshad pa med/_/rjes dpag tshad mar 'gro ba'i tshul/_/mngon sum las gzhan mi 'chad na/_/
lkog gyur gtan la 'bebs byed kyi/_/rtags dang tshad ma ci zhe na/_/rigs pas sgro 'dogs 
bcad shul du/_/'jal ba'i gzhal bya rang mtshan ni/_/yod min spyi mtshan tshad ma yi/_/'jal 
tshul rigs pas brtags mi bzod/_/gzung rnam tshad mar bzhag pa'i tshe/_/spyi mtshan gzhal 
byar 'jog pa ni/_/rnam 'grel mdzad pas tshad 'bras kyi/_/gnas skabs gang du'ang bshad pa 
med/_/skabs 'dir ye shes las gzhan pa'i/_/gzhal bya'i gnas gsum yod min pa/_/de 
tshe sgrub po rang nyid kyi/_/shes la gang snang mngon gyur dang /_/gzhan gyi rgyud dang sangs rgyas 
kyi/_/ye shes lkog gyur rnam gnyis so/_/rtags la brten pa'am ma brten kyang /_/gzhan gyi 
sems rgyud snang ba ni/_/rang sems nyid kyi gzung rnam phyir/_/rang rig ye shes las ma 'das/_/
rgyud gzhan grub pa ltar snang ba/_/glo bur dri ma dang bcas pa'i/_/ngor yin rdzogs sangs rgyas
blo yi/_/ngor ni rdzogs sangs rgyas min med/_/sems can med par thal zhe na/_/'o na snod 
kyi 'jig rten yang /_/rang snang la med gzhan snang la/_/yod pas 'gal ba med ce na/_/'o na 
bcud kyi sems can yang /_/de ltar 'chad nus min pa ci/_/de ltar mgo mtshungs rnal ma'i 

lan/_/sngags kyi bsod nams ye shes tshogs/_/thams cad stong nyid ye shes las/_/bsgrub 
pa yin no de yi tshe/_/sdug bsngal kun 'byung khas mi len/_/yang dag mtha' ni 'dus byas pa'i/_/
rnam pa thams cad dben pas na/_/sangs rgyas sems can ji snyed pa/_/bde ba chen por ro ga
cig spyon/_/ces dus kyi 'khor lo'i 'jig rten khams kyi rnam gzhag la rtsod pa spang ba'i tshul 
la 'phros nas theg pa gong 'og gi gzhung gi rnam par bzhag pa/_ma 'dres pa nyid du dbye ba'i 
gtam chen po rnam par nges pa'i rgyan zhes bya ba 'di yongs su grub pa'o//_//mang+ga laM//

@#/_/dpal gsang ba 'dus pa'i rnam bshad rin po che'i 
gter mdzod bdun pa zhes bya ba 
bzhugs so//
@#/_/na mo gu ru we/_ngo mtshar mang pos ya mtshan gyur khyod rdzogs sangs rgyas 
mdzad pa'i/_/dgongs dang dgos pa'i ched 'ga' gzhan yod min par nges de ni/_/bgrang 
yas 'gro ba'i don gcig nyid phyir nga zhes rmongs 'di yang /_/khyod nyid gcig pus rjes gzung 
dran phyir gus pas phyag bgyid do/_/des gsungs dam pa'i chos kyi rtse gyur zhes/_/rgyal ba nyid 
kyis rgyud gzhan du bsngags pa/_/gsang ba las kyang ches gsang 'dus pa'i mtshan/_/dbang 
dang bshad pas ma nyams 'dzin mdzad po/_/mdo dang rgyud sde kun sbyangs mkhas kun ring nas 
'dun mdzad 'gro kun ngang gis kun nas dul 'gyur klu sgrub chos skyongs zhabs kyi zab mo'i 
chos kun dar mdzad po/_/nyid kyis grub gyur snang ba'i ye shes kyis dga' mched pas mchog tu 
dga' mdzad 'thob pas dga' bral dang ni thams cad stong pas lhan cig skyes dga'i dngos 
gang la/_/grub dang mkhas pa'i mdzad pa bzang po yis ni las bzang po rnams skal ba bzang 
por 'dis mdzad 'gran zla gzhan dang mi mnyam phrin las bzang po can khyod ni/_/theg gsum 
'dul ba'i chos kyi sku btsun gzung 'dzin gnyis bral lta bas gsung mkhas nyams len mang 
pos thugs rgyud bzang khyod phyag gi gnas gyur nyid la gus phyag 'tshal/_/de las rgyud pa'i 
dbang dang gzhung bshad dang /_/gdams ngag stsol mdzad bsod nams rgyal mtshan dpal/
dkon mchog rgyal mtshan rin chen bkra shis zhabs/_/yab sras rnam bzhi'i zhabs la phyag byas 

nas/_/gsang chen 'dus pa'i bskyed dang rdzogs pa'i rim/_/rgyud pas bshad dang phyis byon 
gyis bshad pa'i/_/khyad par dbye byed rnam par thar pa'i sgo/_/bdun phrag gsum gyis brjid 
gang sbyar bar spro/_/zhes mchod par brjod cing /_rtsom par dam bca' ba sngon du btang nas 
lam mchog gsang ba 'dus pa'i rim pa gnyis nyams su blang ba'i gnas la/_snga rabs dang*/
phyis byon gyi srol rnam par dbye ba'i rab tu byed pa/_rnam par thar pa'i sgo gsum tshan nyi shu rtsa 
gcig pa 'chad pa 'di la/_don rnam pa gsum ste/
spyir sangs rgyas kyis chos 'khor gsum bskor ba'i dgongs pa shes nas nyams len gyi 
gnas la thag chod dgos par bstan/_chos kyi 'khor lo'i rim pa re re la yang thog mtha' bar 
du 'jug tshul gyi rim pa gsum tshan gyi sgo nas 'jug pa shes dgos par bstan/_bye brag tu 
gsang sngags spyi dang khyad par gsang ba 'dus pa'i nges don gyi gnas rnams 'khrul med du ngos 
gzung ba'o/_/dang po ni/_rang re'i ston pa thugs rje chen po dang ldan pas/_'dzam bu'i gling 
'dir sangs rgyas pa'i tshul bstan nas/_rang gi thugs su chud pa'i chos nges pa'i don mthar 
thug pa de/_ji ltar ston pa'i rim la dgongs pa sngon du btang ste/_thog mar 'di skad ces/
ba zhi spros bral 'od gsal 'dus ma byas/_/bdud rtsi lta bu'i chos shig kho bos thob/_/su la 
bstan kyang go bar mi nus pas/_/gcig pu mi smra nags su 'gro bar bya/_/zhes rang gis don 
gang zhig thugs su chud nas sangs rgyas pa'i chos de ni/_thos bsam gyis dngos su shes par mi 
nus pa dang /_bdud rtsi lta bur nyams su myong bya nyid du bstan pas na/_'od gsal ba'i rim 
pa'am/_chos kyi dbyings kyi ye shes so/_/de'i tshe/_chags bral gyi dbang phyug mi mjed kyi 
bdag po dang /_chags chen gyi dbang phyug brgya byin gyis/_chos kyi 'khor lo bskor bar gsol 
ba btab pa las/_chos kyi 'khor lo bskor ba'i rim pa gsum byon te/_thog mar 'khor ba la 
rgyab kyis phyogs pa'i chos kyi 'khor lo nyan thos dang thun mong du bskor ba dang /_bar du 'khor 
ba mi spong pa'i rang bzhin can gyi chos 'khor byang chub sems dpa' dang thun mong du bskor ba 

dang /_tha mar tshe gcig la sangs rgya ba'i chos kyi 'khor lo sngags kyi thun mong ma yin pa'i gdul 
bya la bskor bar mdzad do/_/'di yang /_gdul bya dbang po brtul 'bring rno gsum dang*/
rim gyis bkri dgos pa dag la/_chos kyi zab shos de dus gsum par ston dgos pa la 
dgongs nas/_ji skad du/_sngags kyi theg pa nye lam zhig_/ma 'ongs dus na 'byung bar 'gyur/_/
zhes gsungs par zad kyi/_shAkya'i dbang pos/_sngags kyi theg pa dus tha ma kho nar gsungs 
pa'i 'chad byed ni ma yin no/_/rim pa gsum po de dag gi lta sgom la de ltar slob pa'i tshul 
yang /_thog mtha' gnyis su ni/_lta sgom ji snyed pa nyams len gyi tshul du gtso bor slob dgos 
par bstan pa yin te/_de dag tu ni mya ngan las 'das pa la/_dus myur ba kho nar mngon du 
phyogs pas bstan pa'i phyir/_chos kyi 'khor lo bar pa'i tshe ni/_chos kyi bdag med pa'i lta ba 
la/_thos pa dang /_bsam pa'i tshul gyis slob dgos par bstan pa yin te/_'dir ni/_theg 
pa thun mong gi byang chub sems dpa'i dbang du byas nas/_stong pa nyid la 'dris par byas pa'i 
dus yin gyi/_mngon du bya ba'i dus ma yin par 'chad pa'i phyir dang /_de la yun ring du mnyam 
par bzhag na/_de las slong dgos par bshad pa'i phyir/_de yang /_grangs med gsum gyi 
spyod pa ma rdzogs pa de srid la dgongs pa yin gyi/_stong pa nyid la cung zad tsam yang mnyam par 
mi 'jog pa ni ma yin te/_sa bcu'i mnyam gzhag tu shes sgrib phyogs re ba'i gnyen po bsgom 
dgos pa'i phyir/_'o na ci/_sngags dang pha rol tu phyin pa'i byang chub sems dpa' dag la/
stong pa nyid ched du gnyer nas bsgom mi sgom dang /_'khor bar skye ba len pa'i rgyu ched du gnyer 
nas spong mi spong gi khyad par yod pa ci zhe na/_sangs rgyas kyi dngos po don du gnyer mi gnyer 
las rab tu phye ba ma yin gyi/_byang sems de dag bsod nams kyi tshogs rdzogs pa la/_bskal 
pa grangs med gsum gyi yun 'gor mi 'gor gyi khyad par las dang /_byang sems dang po 'khor 
bar 'grub byed kyi sred pa de byang sems phyi mas dang du blangs pa na/_'khor ba spong byed kyi 
thabs su 'gyur ba la dgongs so/_/lung dag las kyang /_byang sems dang po la gzhon nu'i sa 
pa dang /_phyi ma la byang chub sems dpa'i 'dod chen pa zhes bshad do/_/gal te bden pa 

bzhi'i chos 'khor gyi tshe/_lta ba gang zag gi bdag med pa dang /_spyod pa thun mong gi 'dul ba 
dang*/_sgom pa byang phyogs so bdun la slob pa'i tshul/_byang chub sems dpa' dang nyan thos 
dag la khyad par ci yod ce na/_spyod pa legs par gsungs pa'i chos 'dul ba la slob pa la ni/
khyad par mang po dag yod par 'chad mi nus la/_lta sgom la ni/_nyan thos sde pa'i 'dod pas/
byang chub sems dpa' nges gnas kyi ming can nas bzung ste/_tshogs lam chen po man chad du 
bskal pa grangs med gsum gyis tshogs rdzogs par byas nas/_drod nas bzung ste/_sangs 
rgyas kyi bar na/_stan thog gcig la lta sgom gnyis ka mngon du byed par 'dod do/_/theg chen 
las ni/_gang zag gi bdag med shes nas/_mngon du bya ba ma yin pa'i bshad pa dag yod 
mod/_nyan thos rgyun du zhugs pa nas/_dgra bcom pa'i bar gyi spangs pa ji snyed pa/_byang chub 
sems dpa'i sa brgyad pa nas sam/_sangs rgyas kyi sar rdzogs pa nyid du 'dod pa'i grub 
mtha' so so ba de'i tshe/_chos kyi bdag med pa'i lta ba rkyang pa'i cha nas sam/_rtogs rigs 
gsum po so so'i ldog cha nas/_spangs pa de rdzogs par byas pa yin zhes/_rnam par brtags 
pa'i tshe na/_bod phyi ma dag ni lugs gnyis pa ltar 'dod la/_kho bo cag gi gong ma ni snga ma 
ltar bzhed do/_/chos 'khor bar pa'i skabs su/_nyan rang gzhir byas kyi lta ba'i khyad par dang /
byang sems gzhir byas kyi lta ba'i khyad par la brtag dgos pa gnyis las/_dang po la/_byams 
pa'i chos kyi dgongs pas/_nyan rang la chos kyi bdag med pa'i lta ba rang don du goms par 
byed pa med kyang /_gzhan don du thos bsam gyis shes pa ni/_yod par 'chad dgos pa dang*/
bdag med dang po gnyis dang /_de ston pa'i ming tshig gi tshogs la yang /_sher phyin gyi ming 
gis bstan par bzhed do/_/slob dpon zla ba grags pa ni/_nyan rang gi 'phags pas/_chos 
kyi bdag med mngon sum du rtogs dgos pa'i shes byed ni/_gang zag gi gdags gzhi nyer 
len gyi phung po lnga rang stong du mtha' ma dpyad na/_de la btags pa'i gang zag med par shes mi 
nus pas na/_nyan rang la chos kyi bdag med bsdus pa tsam rtogs pa dang /_rtogs nas bsgom 
pa gnyis ka yod par bzhed la/_de'i tshe rgyas bsdus kyi khyad par yang /_kho bo cag gi gong ma 

ni/_spros pa'i phyogs gcig bkag pa dang /_mtha' dag bkag pa'i khyad par gyis rab tu phye 
bar bzhed la/_bod phyi ma ni/_chos dang gang zag gi dbye ba gang yin kyang rung /_chos can 
tshad mas grub pa'i steng du dgag bya rang gi mtshan nyid kyis grub pa ces bya ba gcig ngos bzung 
nas/_de bkag pa'i med par dgag pa gcig pu sgrub byed dang /_dgag bya 'gog byed kyi 
rigs pa rgyas bsdus la 'byed pa yin gyi gang zag dang /_chos kyi bdag med pa yang bkag na/
de dag yod pa nyid du ha cang thal bar 'gyur zhes 'dod do/_/byang sems kyi thun mong ma yin 
pa'i lta ba la ni/_dngos bstan thos bsam gyis bsdus pa dang*/_sgom don 'jig rten las 
'das pa'i sgom byung gis bsdus pa gnyis las/_dang po la/_yul med par dgag pa'i cha dang /
yul can shes rab rtog pa'i ngo bor gyur pa dag las/_yul gyi cha de ni gnas skabs su don 
dam pa'i bden par ming gis btags kyang /_mthar ni blo'i yul las ma 'das pa'i phyir/
don dam pa'i bden par mi bzhag la/_yul can thos bsam 'jig rten pa'i sgom byung dang 
bcas pa'i shes rab kun kyang /_sgra don 'dzin pa'i rtog pa dang bcas pa'i phyir/_don dam 
rtogs pa'i lta ba mtshan nyid par mi bzhed pa ni/_sher phyin gyi mdo'i dngos bstan dang /_thal 
rang pa'i slob dpon rnams kyi bzhed pa ma nor ba'o/_/de ltar 'phags pa'i mnyam gzhag gi 
dus su/_rtogs rgyu ci yang ma byung ba la lta ba'i tha snyad du byas pa des ni/_rjes thob tu grangs 
med gsum pa'i bsod nams kyi tshogs dang sbrel bas/_kun tu 'od kyi sa mthar phyin par byed 
la/_lta ba de 'dra de'i ngos 'dzin dang*/_rtogs pa'i ngos 'dzin dang rtogs pa'i shes pas/
yul du byed tshul tsam zhig_/sgro 'dogs gcod byed kyi rigs pa 'chad pa'i tshe/_rdo rje theg par 
yang gsungs mod/_mnyam gzhag tu lam rim pa gnyis nyams su len pa'i tshe/_lta ba de dang 
zung du sprel ba'i tshul yod par mi 'chad pa ni/_kho bo cag gi gong ma'i bzhed pa yin la/_de 
las gzhan du 'chad pa ni/_phyi rabs pa dag gi 'dod pa'o/_/gnyis pa/_sher mdo'i dgongs 
don/_'jig rten las 'das pa'i mnyam gzhag ye shes kyis nyams su myong bya dngos dang*/
de'i yul can so so rang gis rig pa'i ye shes mtshan nyid pa dang bcas pa ni/_mdo sde dgongs 

'grel du/_chos kyi 'khor lo gsum par mtshan gsol ba de'i nang nas 'byung ba yin te/_don 
dam rnam par nges pa'i le'u'i lung gtan la dbab pa bsdu bar drangs pa de nyid do/_/'di nas 
'byung ba'i lta sgom gyi rnam par bzhag pa ni/_rdo rje theg pa'i lam srol la shin tu 'grig pa yin 
te/_lam rim pa gnyis kyi rnam par bzhag pa mtha' dag ni/_zung 'jug gnyis su med pa'i ye 
shes kho na las 'grub dgos pa'i phyir/_zhes bya ba 'di tsam zhig gong ma dag gi bzhed pa yin 
la/_dgongs 'grel gyi lta ba'i ngos 'dzin gzhan du drangs nas/_sems tsam pa'i lugs so/_/
zhes 'chad pa ni/_bod phyi ma'i lugs so/_/mkhas pa gzhan dag gzung 'dzin gnyis med kyi 
ye shes/_sngags lugs kyi don dam bden par bzhed bzhin du/_de ltar 'dod pa sems tsam 
pa'i lugs yin zhes/_lung gi snye mar bris pa ni/_snga rting gi grub mtha' gting ma tshugs pa 
dang /_mkhas pa snga ma dag la zur za ba las/_dgos pa gzhan med do/_/yang gzhan dag 
gsang ba 'dus pa'i sems kyi rdo rje dang /_'od gsal med dgag la ngos bzung nas/_dgyes 
pa rdo rje rgyud gsum man ngag dang bcas par/_gzung 'dzin gnyis su med pa'i ye shes don 
dam pa'i bden par bshad pas na/_grub mtha' sems tsam pa'o/_/zhes zer ba ni/_rje btsun 
gong ma dag la brnyas par byed pa'am/_gsang ba 'dus pa 'phags lugs ji snyed pa/_dbu ma 
thal 'gyur ba'i lugs yin ngo shes pa der bkral bas na/_sngags lugs la yang /_sangs 
rgyas kyi sar ye shes med pa dang /_zung 'jug longs spyod rdzogs sku'i ngos 'dzin/_sa bcu pa la 
gnas pa'i byang chub sems dpa' zhig la byed dgos pa'i grub mtha' gsar du byung ngo /_/gal 
te 'o na/_dgongs 'grel nas bshad pa'i chos 'khor gsum pa/_bar pa mtshan nyid med pa'i 
'khor du bsdus nas/_chos 'khor gsum pa'i mtshan gzhi/_rdo rje theg pa la ngos 'dzin pa 
'di'i rgyu mtshan dang dgos pa ci zhe na/_'di la gsum ste/_de der bsdus pa'i dang /_'khor 
lo gsum pa'i rnam gzhag gnas yang de dang 'dra ba'i dang /_sngags kyi theg pa de chos 'khor 
gsum par bshad pa'i rgyu mtshan dang dgos pa rnams so/_/dang po ni/_mdo sde dgongs 'grel 
de ni mtshan nyid med pa'i chos 'khor gyi dgongs 'grel yin pa las dang*/_sher phyin gyi mdor/

chos thams cad kyi chos nyid du bshad pa gang yin pa de/_dgongs 'grel du bsgom pas nyams 
su myong bya'i nges don mthar thug tu bstan pa'i rgyu mtshan gyis dang /_dgos pa yang sher phyin gyi 
mdo'i bstan bya'i gtso bo la thos bsam gyis sgro 'dogs gcod pa'i lta ba dang /_'phags pa'i 
ye shes kyi bsgom pas/_nyams su myong bya dag so sor nges par byas pa'i 'og tu/_rdo rje'i theg 
pa la 'jug pa bde ba'i phyir du dgongs so/_/gnyis pa ni/_gzungs kyi dbang phyug rgyal pos 
zhus pa'i mdor/_bde gshegs snying po bstan bya'i gtso bor ston pa'i mdo rnams/_'khor lo 
gsum par bshad pa la/_'dir 'khor lo gsum pa la ltos pa'i bar par 'jog pa'i rgyu mtshan 
ni/_mtshan nyid med pa'i chos 'khor gyi 'og tu ston dgos pas/_pha rol tu phyin pas 'khor lo 
gsum par 'chad kyang /_gsang sngags kyi bstan bya'i gtso bo rgyu'i rgyud/_ces pa de ngos zin pa 
la/_bde bar gshegs pa'i snying po ngos zin pa sngon du 'gro dgos pa las te/_dgos pa yang 
de nyid do/_/snying po'i mdo dang /_sher phyin gyi mdo rnams 'khor lo gcig tu bsdus pas chog 
pa yang yin te/_nges don gyi mthar thug gcig pa'i phyir/_sher mdo ni/_gshegs snying ston 
pa'i mdo'i sngon 'gro yin te/_chos thams cad stong pa nyid du gtan la ma phab par snying po bstan 
na/_mu stegs kyis btags pa'i bdag tu dogs pa skye srid pa'i phyir/_dper na 'dus pa'i nad 
la sman gtong ba'i go rim shes dgos pa bzhin no/_/zhes mdo sde myang 'das las 'byung ngo /_/
spyir snying po'i ngos 'dzin la gsum byung ste/_mdo'i dngos bstan stobs sogs yon tan dang 
bcas pa'i sangs rgyas dngos su 'chad pa dang /_yon tan dang mi ldan pa'i chos dbyings ye 
shes la 'chad pa dang*/_spros bral med dgag gi cha la 'chad pa dang gsum byung mod/_bar pa 
nyid theg pa chen po'i mdo mtha' dag gi nges don mthar thug dang /_dri ma sbyong ba'i gnas sam/
sbyang gzhi dang /_rgyu'i rgyud dang /_don dam pa'i sems can dang /_rang bzhin du gnas pa'i 
rigs zhes bya bar gsungs so/_/de lta na yang /_snying po mtshan nyid pa gang la ngos 'dzin zhes 
dpyod pa ni/_snga rabs kyi chen po dag so so'i bzhed pa tha dad du song la/_gzur gnas su 
khas len pa dag na re/_sangs rgyas dngos su 'dod pa gsang sngags kyi lugs/_rang bzhin 

rnam dag gi ye shes la 'dod pa phyag chen pa'i lugs/_stong nyid med dgag la 'chad pa dbu ma 
rigs tshogs pa'i lugs zhes gsungs ngo /_/de ltar nges don gyi bstan pa yongs rdzogs kyi 
dbang du byas nas/_rdo rje'i theg pa chos 'khor gsum par 'chad pa ni/_rtsa ba'i rgyud 
brtags pa gnyis dang /_Ar+ya de bas spyod pa bsdus pa'i sgron ma dang /_rnal 'byor dbang 
phyug gi/_rdo rje'i tshig rkang las 'byung ba dag la rnam par brtags pas/_rang bzo nyid du 
bsam par mi bya la/_de'i tshe/_rnal 'byor spyod pa dang ngo bo nyid med pa dag la snga phyir 'chad 
pa'i go rim mi 'dra ba ni/_phar phyin pas sgro 'dogs gcod byed kyi dbu ma/_sngar drang don nyid 
du bstan nas/_sgom pas nyams su myong bya'i dbu ma/_nges don nyid du 'chad pa'i rim pa la 
dgongs nas/_chos 'khor gsum du 'byed pa dang*/_go rim yang de ltar byung ngo*/_/gsang 
sngags bla med pas ni/_mnyam gzhag gis nyams su blangs pa'i ye shes de la/_bdag dang 
bden pa la sogs par zhen pa spangs pa'i phyir du/_mnyam gzhag las langs pa'i rjes kyi tshe/
sgro 'dogs sel byed kyi rigs pa rnams 'chad dgos pa la dgongs nas/_de rjes dbu ma 
bstan par bya/_/ces/_go rim de ltar gsungs pa yin te/_dri med 'od du/_rnam shes de yang 
don dam du/_/yod par mkhas rnams mi 'dod de/_/zhes sogs gsungs pa bzhin dang /
'khor 'das dbyer med kyi 'grel par/_sgyu ma rang bzhin med par bsgrub pa'i rigs pa rnams 
rjes thob kyi tshe gsungs pa dang*/_man ngag pa phal che ba rnams kyang*/_sgom dngos gzhi'i rjes 
la ngo sprod 'chad pa yang /_go rim 'di dang mthun no/_/'o na rdo rje'i theg pa chos 'khor gsum 
par 'chad pa/_lam rim gyis pa'i tshe thun mong gi lam gang nas/_sngags kyi lam gang du 
'jug ce na/_gang nas 'jug pa ni sa bcu pa'i bar du nges gzung mi nus la/_gang du 'jug pa 
ni/_rgyud sde bzhi po gang du 'jug kyang /_thog mar tshogs lam nas 'jug dgos te/_dbang 
ma bskur ba ni/_gsang sngags kyi chos gang du yang mi 'jug la/_bskur ba la ni/_sta gon 
sogs kyi chos rnams sngon du 'gro dgos pa'i phyir/_de nas gzung ste/_ji srid dpe'i ye shes 
ma skyes pa de srid du ni/_tshogs lam du 'jug la/_don gyi ye shes skyes nas ni/_sngags kyi 

mthong lam la sogs pa rim pa bzhin no/_/brtags pa mthar bzung ba'i tshul gyis/_phar 
phyin pa'i sa dang po nas bcu pa'i bar mngon du byas zin pa gcig_/thog mar sngags kyi tshogs 
lam du zhugs mod/_sa dang lam gyi rnam gzhag rim can pa de dag 'chad dka' ba ma yin nam/
zhe na/_min te/_phar phyin pa la med pa'i bde stong zung 'jug gi ye shes/_gnas dang nye ba'i 
gnas sogs kyi ming gis mtshon pa de dag rim can du skye dgos pa'i phyir/_'di yang 'dod pa 
khams kyi mi'i lus rten la yin gyi/_khams gong ma dang /_bde ba can lta bu/_dag pa'i zhing 
gi rten la ni ma yin te/_rten de la bla med theg pa'i nye rgyus mtshams sbyor ba'i mthun rkyen ma tshang 
ba'i phyir/_de bzhin du nyan rang dgra bcom pa'i rtogs pa sngon song dang /_sa brgyad pa nas nyon 
sgrib ma lus par spangs pa nyid du 'chad pa'i lugs dang /_yang kha cig/bcu gcig kun tu 'od 
nas kyang /_nye rgyus mtshams sbyor 'dod pa sogs shin tu grags che yang /_brtag par dka' ba 
yin te/_zung 'jug bde ba chen po'i dngos kyi rten/_khams zhu ba dang /_de ma thag pa'i rkyen 
nyon mongs mtshan nyid pa mi dgos na ni/_thabs mkhas kyi khyad par du ma song la/_dgos na 
ni lus rten snga ma de dag la yod pa ma yin no/_/'o na/_'dzam bu gling pa'i mi'i rten la yang /
dge slong nyid gsang sngags kyi lus rten bzang shos su bshad pa dang 'gal ba ma yin nam zhe na/
ma yin te/_ji srid drod chen po ma thob pa de srid du ni/_nye rgyus mtshams sbyor bar mi byed la/
de thob nas ni/_rkyen des mthong ba'i lam mngon du byas pa'i phyir/_dge slong gi dngos po las 
nyams pa med do/_/'dir/_mchog tu mi 'gyur ba'i bde ba bsgrub pa/_las rgya la nges par 
ltos pa/_phyi rabs pa'i lugs dang /_mi ltos pa/_snga rabs pa gzhan gyi lugs dang gnyis 
byung ste/_mi ltos par bzhed pa'i phyogs la yang /_rten ni/_'dzam bu'i gling pa'i mi'i lus 
khams drug ldan/_mdze nad dang gu dig la sogs pa'i nyes skyon dang bral ba dgos kyi gzhan du 
ni ma yin no/_/'dir/_rten de nyid la sngags lam gyis mngon du byas pa'i sangs rgyas dang /
phar phyin rkyang pa'i thabs shes kyis mngon du byas pa'i sangs rgyas dag gi khyad par ni/_dpal 
kha sbyor las/_gang dag bsam gyis mi khyab pa'i gnas ma thob de dag ni/_de bzhin gshegs pa 

ste/_mtshan gzhi mtshon par byed pa ni/_rdo rje sems dpa' yang dag pa'o/_/zhes gsungs pa 
la brten nas/_rje btsun sa skya pa ni/_ji skad du/_rgyu la khyad par yod na/_'bras bu la khyad 
par 'byung ste/_ko Ta pa dang sA lu bzhin no/_/zhes bzhed la/_rje bla ma gzhan dag ni/
spangs rtogs la khyad par med kyang /_yon tan gyi khyad par mang pas 'byed do/_/zhes gsungs/
'dir brtag pa ni/_sangs rgyas gnyis la khyad par gsungs pa de yang /_mi'i lus rten du 
mtshungs pa'i dbang du mdzad kyi/_de las gzhan pa'i khams dang /_sa pa la ni rdo rje theg pa'i 
rten du mi rung la/_'ga' zhig ni der rung yang /_nyon mongs pa'i bag chags ma lus par 
spungs zin pa dag la/_rgyu'i khyad par 'byung mi 'byung gnyis su dbye ba med do/_/mi'i lus rten 
gcig pu de la ni/_snying po bde chen ye shes yod med kyi khyad par/_spang bya bde chen gyi ye 
shes la sgrib byed kyi shes sgrib ngos 'dzin mi 'dzin gyi khyad par/_rtogs bya stong nyid la rang 
mtshan dang spyi mtshan gyi khyad par/_'bras bu sangs rgyas la/_longs sku dang sprul sku yan lag 
bdun ldan gyi rnam par ston mi ston gyi khyad par/_rgyu bsod nams kyi tshogs rdzogs pa dus ring 
thung gi khyad par 'byung bar 'chad do/_/mi'i rten can gyi byang sems sa bcu pa ba gzhan don gyi 
grogs su gyur pa'i nyon mongs ched du gnyer nas ma spangs pa zhig_/sngags bla med du 'jug pa 
de'i tshe/_dbang bskur sngon du 'gro ba can gyi tshogs lam nas/_gnas dang nye ba'i gnas 
sogs kyis mtshon pa'i/_sa bcu'i yon tan gyi khyad par rnams/_rang gis sngar thob zin pa'i 
sa rnams kyi khyad par du bsnan nas/_mngon du byed pa de la ni/_dpe med pa dang ye shes chen 
po'i sa zhes bya ba/_de nas ni/_sngags su rdo rje 'dzin pa'i sa zhes dang /_phar phyin du kun tu 
'od kyi sa zhes mtshan btags pa de ni/_sangs rgyas thams cad kyi chos kyi sku gcig nyid yin 
gyi/_gnas tshod la so sor mi dbye mod/_rgyu tha dad pa sngon song gi khyad par las/_rdo rje'i sa 
zhes pa'i ming gis 'dogs mi 'dogs dang /_thog ma kho nar longs sku'i rnam rol gyis sangs 
rgyas pa yin min gyi khyad par/_sangs rgyas de la rdo rje sems dpa'i mtshan 'dogs mi 'dogs 
kyi khyad par rnams 'byung ngo /_/'o na/_rtogs bya'i stong nyid kyang don gcig pa min nam zhe na/

mdo sngags gnyis ka las/_stong pa nyid la rtogs bya yin min gnyis su phye nas/_rtogs bya ni/
sngags dang phar phyin pa'i chos 'khor gsum pa dag las/_stong pa nyid kyi ye shes la bshad 
pas/_don gcig la/_rtogs bya ma yin pa ni/_mdo sngags gnyis ka las kyang /_thos bsam 
gyis gtan la phab pa'i stong pa nyid de/_dbu ma thal rang ba dag ni/_'di las gzhan pa'i stong 
nyid kyi ngos 'dzin mi bzhed la/_de yang de dag gi gzhung 'grel du ni/_rtogs bya ma yin par 
bshad/_de'i rjes 'brang bod phyi ma dag la ni/_rtogs bya dngos su 'chad pa la the tshom tsam yang 
ma mchis so/_/skabs 'dir bod phyi ma dgardo rje theg par 'jug pa la/_theg pa thun mong gi 
lam la legs par sbyangs pa zhig sngon du 'gro dgos pa dang*/_de las kyang khyad par du dbu ma 
thal 'gyur ba'i lta ba la/_phu thag chod par sbyangs pa zhig sngon du 'gro dgos/_zhes 'chad la 
de ltar 'chad pa po la sdang smras byed pa dag kyang*/_de'i rjes zlos dbyangs su len pa la 'phyor 
chas su byed pa dag snang ngo*/_/'di brtag par bya ba la gnyis te/_thabs kyi khyad par la sbyangs 
pa sngon du btang ba med mi rung du mi dgos pa dang /_lta ba la phu thag chod pa'i sngon 'gro med mi 
rung du mi dgos pa'o/_/dang po ni/_de la der sbyangs pa sngon du song bas gnod pa mi skyel yang /
med mi rung du dgos pa ma yin te/_sngags lam gyi thog ma slob ma rjes 'dzin gyi tshe nyid nas/
theg pa thun mong gi lam gyi cha mtha' dag la sbyangs pa sngon du gtong dgos pa'i phyir/_'on kyang /
de ltar sbyangs pa sngon song zhig_/sngags la don gnyer gyi lhag bsam skyes pa'i mkhas pa la ni/
slob ma rjes 'dzin gyi cho ga logs su bya mi dgos pa tsam zhig yon tan no/_/gnyis pa la 
gnyis te/_spyir lta ba la sgro 'dogs chod pa sngon du song na/_sgro skur gyi mtha' sel ba la phan 
'dogs kyang /_gsang sngags la 'jug pa'i yan lag tu med mi rung ma yin par bstan/_spyir/
thal 'gyur gyi lta ba dang /_bye brag tu gzhan gyis bshad pa'i lta ba de/_gsang sngags kyi nyams 
len la gegs byed du bstan pa'o/_/dang po na/_sngags la ma zhugs gong du de ltar sbyangs pa 
sngon du gtong pa med mi rung du dgos pa ma yin te/_gsang sngags la nges par dgos pa'i 
nyams myong gi lta ba ni/_sngags la thog mar 'jug pa'i sgo/_dbang dang byin brlabs kyis 

bskyed dgos pa yin gyi/_thos bsam las skyes pa'i tshad mar khas len pa de ni/_rtog pa nyid 
las ma 'das pas/_dug can du gyur pa'i phyir dang /_dbang las skyes pa'i lta ba la sgro skur 
sel byed kyi thos bsam pa'i rigs pa yang /_ji skad du/_phyi nas de nyid bshad par bya/_/zhes/
mnyam gzhag gi lta ba las bzhengs pa'i rjes thob kyi tshe gtan la 'bebs dgos par bshad 
pa'i phyir/_sngags kyi thun mong ma yin pa'i lta ba dpe'i ye shes tsam yang dbang dang byin 
brlabs las bskyed dgos kyi/_thos bsam las ma yin te/_ji skad du/_e waM rnam pa bde 
chen po/_/dbang las yang dag shes par bya/_/zhes dang /_'di ni byin rlabs rim pa'i phyir/
kun mkhyen ye shes de lta bu/_/zhes gsungs pas so/_/gnyis pa la gnyis te/_spyir mi 'thad 
pa dang /_khyad par mi 'thad pa'o/_/dang po ni/_rtsa 'jug bzhi gsum nas bshad pa'i stong pa 
nyid kyi ngos 'dzin ma nor ba ni/_chos thams cad rang rang ngo bos stong pa'i med par dgag pa 
zhig tu bshad la/_de rtogs byed kyi mngon sum ni mi srid cing /_tha snyad kyi tshe/_rtogs byed du 
btags pa de yang /_thos bsam dang 'jig rten pa'i sgom byung las ma 'das pas na/_rtog pa 
nyid kyi phyir/_lam rim pa gnyis kyi dngos gzhir med mi rung ma yin pa lta ci smos/_sngon 'gro 
ye shes tshogs sog dang /_mjug lha'i rnal 'byor bsdus pa'i mnyam gzhag gi yul du/_rang 
stong nyid 'jog pa ma yin te/_de dus kyi stong pa nyid kyi ngos 'dzin rang bzhin lhan skyes la 
bshad pa'i phyir/_gnyis pa ni/_bod phyi mas brtags pa'i bdag med kyi ngos 'dzin du/
spros pa'i tshogs mtha' dag mi 'gog pas/_'gog dgos kyi spros pa mi khegs pa dang*/_bye
brag tu 'jig lta lhan skyes kyi gzung bya phyi nang kun gyi rtsod pa'i gzhir gyur pa de/bskyed rim 
gyi tshe lha'i nga rgyal 'jog pa'i gzhir khas blangs pas na/_grol ba po'i bdag tu thal ba dang /
ma dag pa'i snod bcud bkag na ni/_chad pa'i mtha' nyid du thal bar gzhan dag gis khas 
blangs la/_de dag gis mi khegs na ni bskyed rim gyi rten brten pa mtshan nyid can/_rnal 
'byor pa su'i yang blo yul du 'char mi nus pa'i phyir/_rgyas par 'og nas 'byung ngo /_/
gnyis pa/_'khor lo rim pa gsum po re re la yang gsum du phye bas/_lam gyi rim pa 

shes dgos par bstan pa la gnyis te/_spyir bshad pa dang /_dbu ma tshogs gsum gyi lam 
rim bye brag tu bshad pa'o/_/dang po ni/_spyir ston pas/_gzungs kyi dbang phyug rgyal po'i 
mdor/_khams kyi dri ma sbyong tshul rim pa gsum gsungs pa'i tshe/_dang por 'dul ba la 'jug 
pa dang /_bar du lta bas smin pa dang /_tha mar nges pa'i don la zhugs pa dang gsum gyi sgo nas 
dri ma sbyong tshul rim can par bshad pa de'i ltar na/_chos 'dul ba ni gsum ste/_nyan thos kyi 
dang /_byang chub sems dpa'i dang /_sngags kyi'o/_/bar du smin byed la gsum ste nyan thos kyi 
rnam thar sgo gsum dang*/_byang chub sems dpa'i dang /_gsang sngags kyi ste/_gsum tshan 
gsum mo/_/tha mar rtogs bya'i nges don la gsum ste/_gang zag gi bdag med pa'i dang /
chos kyi bdag med pa'i dang /_bde stong zung du 'jug pa'i nges don ni/_yang dgongs 'grel 
du/_gdul bya nyan thos kyi rigs can la dang*/_byang chub sems dpa' la dang*/_theg pa sna 
tshogs pa'i dbang du byas nas/_rim can du ston pa dang*/_lta ba bka' rtags kyi phyag rgya bzhi 
dang /_rang stong gi lta ba dang /_gzhan stong gi lta ba dang /_gsum gyi sgo nas/_chos 'khor rim 
can par ston pa de'i ltar na/_'dir bshad pa'i rim pa gsum ka la yang /_gsum gsum du 
tshang ba yin te/_'dul ba lung gi gdul bya la/_rigs can gsum ka dang /_lta ba gsum ka 
dang /_sher phyin gyi la yang gsum ka dang /_gsang sngags kyi la yang gsum ka tshang ba'i phyir te/
gsang sngags la yang /_'jam dpal rtsa ba'i rgyud du de ltar bshad pa dang /_ngan song sbyong rgyud 
du /_dkyil 'khor gyi lha tshogs la yang de ltar bshad na/_gdul bya la lta ci smos/_'o na/
dgongs 'grel gyi gsum pa'i tshe/_theg pa thams cad la yang dag par zhugs pa zhes bshad 
pas/_nyan rang gi rigs can la gzung 'dzin gnyis bral gyi ye shes nyams myong gi lta bar ston 
pa ci zhe na/_de ni nyan thos dgra bcom pa theg pa chen por 'jug 'dod lta bu la/_dam chos 
pad+ma dkar po sogs mthar thug theg pa gcig tu ston pa'i chos kyi de kho na nyid rgyas par bstan 
pas theg pa chen por 'jug pa'i dbang du byas pa yin te/_ji skad du/_mya ngan 'das thob 'du 
shes can/_/de dag sngar 'dzin las bzlog nas/_/theg pa mchog tu smin mdzad de/_/byang chub 

mchog tu lung ston to/_/zhes gsungs pa/_de'i bshad bya'i mdo na/_phyir mi ldog pa'i 'khor 
lo'i gtam gyis/_rang bzhin sna tshogs kyi rgyu can gyi sems can rnams/_de bzhin gshegs 
pa'i spyod yul la 'jug par mdzad do/_/zhes bshad pa dang don gcig par snang la/_spyod 
yul de'i ngos 'dzin yang /_bde gshegs snying po'i gnas skabs las phye ba'i rdo rje bdun po 
dag go_/'dir/_lung ston zhes pa/_bod snga ma dag sa brgyad par/_dngos su lung bstan pa 
'thob zhes 'chad pa de dag gi ltar na/_nyan thos dgra bcom theg pa chen po'i lam du 'jug 
pa'i thog ma/_sa brgyad pa nas 'jug pa dang /_de'i shes byed des nyon yid spangs pas na sa 
bdun pa man chad du ni mi 'jug la/_'jug pa po dang 'jug yul gnyis ka_/yid kyi rang 
bzhin gyi lus len du mtshungs pa la bsams pa 'dra mod/_dpyis phyin pa ma yin te/_sa bdun 
pa man chad du dgos pa'i bsod nams kyi tshogs sog ma byas par/_sa brgyad par 'jug mi 
nus pa ni phar phyin theg pa pa'i spyi lugs yin pa'i phyir dang /_lkog tu lung ston pa la bshad 
kyang /_'gal ba med pa'i phyir/_gal te/_nyams su myong bya'i lta ba la gzhan stong zab pa ci 
zhe na/_de zab pa'i tshul ni/_dbu ma thal rang du smra ba ma gtogs/_theg pa che chung gi mdo 
sngags pa mnyam gzhag gi ting nge 'dzin zhi lhag zung 'jug tu khas len pa thams cad kyis sngon 
nyid nas bshad zin mchis pa'i phyir/_bod phyi ma pa dag ni/_kho rang rnam pa'i stong nyid kyi ngos 
'dzin/_gzhan stong gi tha shal zhig la bshad nas/_gzhan stong zhes pa'i tshig tsam la sdang bar 
zad do/_/de kho nar ma zad kyi/_sde snod gsum la 'jug pa dang /_lta sgom spyod gsum la 
'jug pa'i rim pa yang /_thog mar 'dul ba dang /_spyod pa la dang /_khar du mngon pa dang /
lta ba la dang /_tha mar mdo sde dang /_ting nge 'dzin sgom pa'i rim pa la 'jug pa yang lhag pa'i 
tshul khrims dang*/_thos bsam gyi shes rab dang /_ting nge 'dzin gyi bslab pa la/_slob pa'i go 
rim dang mthun pa nyid kyi phyir/_de ltar nges so/_/de ltar mang du spros pa de dag gi dgos pa 
ni/_theg pa chen po'i gzhung lugs mtha' dag_/dbu ma 'jug pa'i lam 'phrang kho na nyid du 
'dren par byed pa'i bod phyi ma dag gis/_gong du smos pa'i chos 'khor gsum po'i tshig gi go 

rim dang brjod bya'i drang nges la/_sgro skur mang po dag sel ba'i phyir du 'bad pas bsgrubs pa 
yin no/_/
gnyis pa/_dbu ma tshogs gsum po'i lugs bye brag tu bshad pa la gnyis te/_klu sgrub 
srol 'byed so sos ji ltar bkral ba'o/_/dang po ni/chos 'khor rim pa gsum du 
gsungs te/_thog mar rgya chen spyod pa'i phyogs gtso bor ston pa gtam gyi tshogs dang /_bar du 
zab mo lta ba'i phyogs gtso bor ston pa rigs pa'i tshogs dang /_tha mar sgom pas nyams su 
blang bya'i nges don gtso bor ston pa bstod pa'i tshogs rnams so/_/gtam gyi tshogs thog mar 
gsungs pa yang yin te/_rigs pa drug cu pa las/_nyes pa thams cad 'byung ba'i gnas/_/
med nyid rnam par bzlog zin gyi/_/rigs pa gang gis yod nyid kyang*/_/bzlog par 'gyur ba 
nyan par byos/_/zhes gsungs shing /_sgom pas nyams su myong bya ni/_don dam byang chub kyi 
sems la bzhed par 'phags pa'i gzhung lugs mang po la gsal ba'i phyir/_'o na rigs 
zhabs kyi ji ltar gsungs pa dang*/'phags pas bstan pa yongs rdzogs kyi dbang du mdzad pa'i/
tshogs su gang gtan la phab pa de nyid/_sgom byung gi shes pas nyams su myong byar mi bzhed pa 
ci zhe na/_de 'dra de/_ye shes kyi myong byar ni chen po sus kyang mi bzhed mod/_spyir/_mnyam 
gzhag tu mi sgom par 'chad nus pa ma yin te/_dbu ma thal rang pas/_de ltar bsgom pa nyid 
du 'chad pa'i phyir/_'phags pa nyid kyis ni/_bstan pa yongs rdzogs kyi 'khor lo gsum pa'i 
nges don sems kyi rdo rje la bshad pa yin te/_sems 'grel las/_byang chub sems dpa'i 
gsang sngags kyi sgor spyod pa rnams kyis/_don dam pa byang chub kyi sems bsgom pa'i stobs 
kyis bskyed par bya ste/_zhes gsungs pas so/_/gnyis pa la/_'phags pa lhas gsungs pa 
dang /_de nyid thal rang pas bkral ba'o/_/dang po ni/_ji skad du/_bsod nams ma yin dang 
por bzlog_/bar du bdag ni bzlog pa dang /_/tha mar lta zhig kun bzlog pa/_/gang gis 
shes de mkhas pa yin/_/zhes/_rigs pa gsum gsungs pa der sngags kyi chos 'khor mi 
gtogs shing /_pha rol tu phyin pa'i sgom byung gi ye shes kyi rim pa yang dngos su ma bstan no/_/

rim pa 'di ni/_rigs pa'i tshogs nyid las gsungs pa yin te/_rtsa bar/_thams cad yang 
dag yang dag yin/_/zhes sogs dang /_bdag go ces kyang bstan 'gyur zhing /_/zhes sogs 
gsungs pa de nyid do/_/gnyis pa ni/_rang rgyud pa la/_phyogs gnyis las/_zhi 'tsho yab 
sras ni/_chos 'khor gsum gyi go rim dang drang nges dgongs 'grel las ji ltar gsungs pa de 
nyid sgra ji bzhin par bzhed pa/_rgyan snang gnyis su gsal bar 'byung shing /_legs ldan gyis 
ni thogs med sku mched kyis bzhed pa'i nges don la mi 'thad pa'i tshul rtog ge 'bar bar 
bshad do/_/rang rgyud pa'i phyogs gnyis ka la yang /_bar du bdag bzlog dang /_tha mar lta 
ba kun bzlog gi ston tshul rim can pa kho nar nges pa yin te/_thog mar thal 'gyur dang /
rang rgyud kyis/_bdag med par rtogs pa'i rjes dpag bskyed nas/_de'i 'og tu ni/_bden 
gnyis las dgag bya yod pa ma yin pas/_/yang dag tu na bkag med bsal/_/zhes rigs 
pas bsgrubs pa'i chos kyi bdag med de yang /_kun rdzob kyi bden pa dang yod ma yin du bshad 
la/_rgyan gyi 'grel par yang /_yul med pa la dgag pa'i sgra/_/sbyor ba 'thad pa yod ma 
yin/_/zhes lta ba kun zlog gi rim pa tha mar 'chad do/_/dbu ma grags sde spyod pa ni/_ji 
skad du/_de nyid tshol la thog mar ni/_/thams cad yod ces brjod par bya/_/zhes bsod 
nams ma yin pa dang por bzlog pa'i chos rnams nyams su len pa'i tshe/_'jig rten lhan skyes 
la grags pa ji snyed yod med kyi dbye ba mi 'byed cing*/_mi 'byed pa de yang 'jig rten pa 
rnams kha drang ba'i phyir yin te/_ji skad du/_brda spyod pa rnams thog mar ni/_/yi ge phyi mo klog
'jug ltar/_/de bzhin sangs rgyas sems can la/_/ji tsam bzod pa'i chos ston to/_/zhes 
gsungs/_de'i 'og lta bas spyos pa gcod pa'i tshul/_chos gcig gi steng du spros pa'i tshogs 
mtha' dag dag pa'i tshe/_shes bya mtha' dag gi steng du spros pa'i tshogs mtha' bkag par 
bzhed pa yin te/_gang phyir dngos po 'di dag rnams dpyad na/_/de nyid bdag can dngos 
las tshu rol tu/_/gnas rnyed ma yin zhes bzhed pas so/_/'o na lugs 'dir bar du bdag 
zlog gi 'khor lo mi bzhed pa'am/_ji ltar zhe na/_mi bzhed pa ni ma yin te/_rtsa bar bshad 

zin pa las dang /_lta ba'i thog mar/_gang zag gi bdag med ston dgos pa las dang*/
gdul bya nyan thos kyi rigs can rjes su gzung ba'i phyir du/_chos kyi bdag med bsdus pa'i 
ming can spros pa phyogs gcig bkag tsam de bar du ston dgos pa las dang /_lta ba kun zlog 
gi skabs su chos bdag med pa'i don ma lus pa grub kyang /_de'i tha snyad shes dgos pa'i chos 
nyan pa po la/_spros pa'i tshogs bkag tsam de la/_chos kyi bdag med pa'i tha snyad 'dogs 
so/_/zhes 'chad dgos pa'i phyir/_'di tha mar lta ba kun zlog gi chos kyi 'khor lo'i tha snyad 
du gtogs pa ni ma yin te/_de'i rjes thob kyi tha snyad ni/_ji skad du/_rgyal ba'i sras po mi 
gsungs bzhugs/_/zhes dang /_tshigs gsal du/_'phags pa rnams kyi don dam pa ni/
cang mi gsung ba yin no/_/zhes gsungs pas so/_/der ma zad/_chos 'khor dang po'i nyams 
len mtshan nyid pa la ni/_spros pa mtha' dag khegs zin pa zhig sngon du 'gro dgos te/_'khor 
gsum mi dmigs pa'i shes rab kyis zin dgos pa'i phyir/_de ltar zin pa'i go ba 'chad tshul 
la/_bod phyi ma ni/_spyod pa sbyin sogs kyi 'khor gsum po/_spyir tshad mas grub kyang /_bden 
par med pa'o/_/zhes 'chad mod gzhung 'grel las ni/_rnam shes la snang ba'i shes bya ji snyed 
pa ni/_gdod ma nas yod ma myong la/_'jig rten lhan skyes kyi ngor yod pa ni/_snang cha mi 
'dor ba'i don no/_/de dus kyi rnam shes de'i rang bzhin ji lta bu zhe na/_dbu ma pa ltar na/
thog med nas gzung 'dzin gnyis su snang ba'i bag chags kyis 'khrul par bskyed kyang /_'jig 
rten pa ltar na 'phral gyi 'khrul rgyus ma bslad pa tsam la/_ma 'khrul bar bzhag pa de nyid do/_/
gal te/_'o na/_rigs tshogs kyi lta ba thos bsam gyi shes rab kyis 'chad pa de'i tshe/_mnyam 
gzhag tu bsgom pa'i rim pa ngos mi 'dzin pa'am/_'dzin na mnyam par 'jog tshul 'di lta bu 
zhes 'chad dka' ba yin te/_mnyam par 'jog mkhan gyi shes rab de nyid kyang /_shing gnyis 
sregs pa las byung ba'i me'i dpes ston dgos pa'i phyir/_zhe na/_dbu ma lta khrid kyi sbyor ba'i 
tshe/_spros tshogs kun bral gyi shes rab de bsam gtan gyi zhi gnas dang ro gcig par gyur 
nas/_mthong ba'i lam du mnyam par bzhag pa'i tha snyad byas pa de ni/_med par dgag pa 

gcig nyid du gyur gyi/shes bzod so so'i dbye ba 'byed par ni mi bzhed de/_rigs pa drug 
cu pa las/_chos shes pa yi 'og tu ni/_/'di la bye brag dbyer yod na/_/shin tu phra ba'i dngos 
rnams la/_/gang gis skye bar rnam brtags pa/_/rnam par mi mkhas de yis ni/_/rkyen las byung 
ba'i don ma mthong /_/zhes dang /_'grel par zla bas/_mngon par rtogs pa ni gcig tu zad 
ces so/_/ljang sems dang po'i dngos rgyu ni/_'jug sems tha ma dang /_'phen pa'i dbang 
las te/_chos mngon par 'chad pa'i 'gog snyoms bzhin no/_/de bzhin du sa lhag ma rnams 
kyi mnyam rjes la yang sbyar nas/_mthar rgyun mtha'i ye shes yang dag pa'i mtha' la zhugs nas/
med par dgag pa nyid las ldang ba mi srid do/_/de'i phyir chos kyi ska'i shes bya mkhyen tshul ni 
gang tshe skye med de nyid yin zhing /_zhes sogs kyis brgal lan dang /_gzhan snang du gzugs 
sku'i snang ba 'char tshul/_zhi sku dpag bsam shing ltar sogs dang /_phrin las 'byung tshul yang /
ji ltar rdza mkhan stobs chen sogs dang /_sa bcu pa'i mnyam gzhag la blo'i dbye ba so sor mi 
'byed pa'i tshul mdo las/_ji ltar bar snang 'phur ba'i bya yi rjes/_/yod ma yin pa de ltar sa 
rnams la/_/zhes 'grel par drangs so/_/slob dpon zla ba'i ye shes kyi tshogs sog gi tshul de 
ltar bshad ma thag pa ni/_pa tshab lo tsA ba'i bshad srol bla ma gong ma las brgyud pa de yin la/
dus phyis/_kun la nges med du grags pa de ni/_gangs can pa phyi ma las byung ba'o/_/de la 
'di snyam du/_slob dpon zla bas mtshan nyid theg pa rkyang pa'i dbang du byas pa'i ye shes kyi 
tshogs sog gi tshul/_de ltar 'chad pa des ni gsang sngags kyi ye shes tshogs sog la khyab par 
mi 'gyur ba zhig na/_des bsod nams tshogs sog gi rnam gzhag 'chad pa'i tshul la/_thun 
mong yin min gyi dbye ba ci zhe na/_'di la gnyis las/_dang po thun mong la/_spyir bstan pa ni/
dbu ma la 'jug par/_sa bcu po rjes thob tu bsod nams kyi tshogs sog tshul dang /_rigs 
pas gtan la 'bebs tshul dang /_mnyam gzhag gi 'bras bu sangs rgyas brgya mthong ba sogs 
rgyas par gsungs pa de las cung zad ngag don du sbyar ba la gnyis te/_'jig rten pas bden 
gnyis kyi rnam dbye ji ltar khas len pa/_de la dbu ma pas bsod nams tshogs sog gi tshe/

spang blang ji ltar byed pa'o/_/dang po ni/_'phags pa dang /_'jig rten pa gnyis ka yang /
bden pa gnyis su dbye byed ni/_mthong ba yang log las 'byed par 'dra zhing /_gnyis po de'i 
ngos 'dzin yang /_'phags pas/_ma rig pas bslad pa zhugs kyi shes pa'i khyad par las 
'byed cing*/_'jig rten pas ni/_'phral gyi 'khrul rgyus bslad pa dang ma bslad pa'i mthong ba 
tsam gyis 'byed pas na/_'jig rten na mthun par ma grags pa'i grub mthas brtags pa dang*/
dbang shes 'khrul pa la snang ba'i gzugs brnyan la yod pa rnams ni/_kun rdzob kyi bden pa 
dang /_thun mong du grags pa'i bdag dang /_bden pa dang /_'phral du ma 'khrul ba'i don snang 
gi shes pa yul dang bcas pa ni/_don dam pa'i bden pa'o/_/'dir yang /_bdag dang bden 
grub sogs 'jig rten pas don dam par bzhag pa kun/_'phags pas kun rdzob kyi bden pa 
dang /_rang lugs kyis brtags pa'i tha snyad du yang yod pa ma yin par 'chad pa ni/_snga rabs 
pa'i bzhed pa yin la/_'jig rten na gang yod pa de nyid khas ma blangs na/_'jig rten gyi 
grags pas gnod pa sel mi nus/_zhes pa ni phyi ma dag gi 'dod pa'o/_/gnyis pa/_lugs de 
la dbu ma pas spang blang ji ltar byed pa ni/_dbu ma pas kun rdzob tu blang dor byed dus kyi tha 
snyad ni gnyis te/_'jig rten gyi bden pa thad sor 'jog pa dang*/_'phags pa'i tha snyad 
dbang btsan par byed pa gnyis las/_snga ma ni/_'jig rten na grags pa'i bden rdzun la 
rigs pas mi dpyod par/_bden par grags pa de nyid thad sor 'jog pa yin te/_ji srid 
sangs rgyas ma thob kyi bar du dbu ma pa rang gi rnam shes la snang ba dang*/_snang tshul mtshungs 
pa'i phyir/_de lta na/_'khor gsum mi dmigs par 'gal lo/_/zhe na/_de'i tshe ni/_tha snyad 
phyi ma dbang btsan pa yin te/_sbyin po la sogs pa'i 'khor gsum gyi gnas tshul dang*/
'phags pa'i ye shes kyi gzigs tshul mthun par dbu ma'i rigs pas 'grub pa'i phyir/_des 
na gzhi gang zag gi chos gcig gi steng du rnam shes la snang tshul dang /_ye shes la 'char tshul 
gnyis ka cig car du byung ba mi 'gal ba de'i phyir/_mi dmigs pa'i shes rab kyis zin pa'i 
pa la sogs par 'jog pa yin no/_/'jig rten dang 'phags pa'i tha snyad gnyis po'i khyad 

par yang /_kun rdzob tu yod mnyam dang /_don dam du de ma yin gyi khyad par las 'byed la/
bsod nams kyi tshogs sog pa'i tshe/_snga ma dbang btsan mod/_de la dbu ma'i tha snyad ces ni 
mi bya ste/_ma brtags gcig pur nyams dga' ba'i tha snyad du 'jog pa'i phyir/_gsang sngags 
la zhugs pa'i thog mtha' bar gsum gang du yang 'jig rten gyi lugs 'di thad sor bzhag pa 
mi srid do/_/dbu ma'i tha snyad ni gnyis te/_bsod nams kyi tshogs la 'jug pa gzhir byas kyi 
tshe/_lta ba kun bzlog gi tha snyad khas len pa dang /_ye shes tshogs sog gi tshe/_de yang khas mi 
len pa'o/_/dang po ni/_'jig rten lhan skyes la grags pa'i shes bya mtha' dag yang dag kun 
rdzob tu bshad nas/_sangs rgyas kyi gzugs sku'i khang bzangs su 'jug pa'i them skas dang /
dbu ma la grags pa'i spros tshogs kun bral nyid/_don dam pa'i bden par khas blangs nas 
chos kyi sku'i khang bzangs su 'jug pa'i them skas so/_/gnyis pa ni/_ye shes kyi tshogs sog 
la 'jug pa nyid gtso bor gyur pa la ni/_'phags pa'i tha snyad nyid kyang khas len pa ma yin te/
blangs na mtshan mar gzung ba nyid du thal ba'i phyir ro/_/tshogs gnyis po gtso che chung gi khyad 
par ni/_mnyam gzhag dang rjes thob las yin la de'i tshe rjes thob la ni mnyam gzhag gi 
mdangs ma nyams par byed dgos la/_mnyam gzhag la cig shos mi dgos pa ni/_gnyis snang 
gi 'khrul pas bslad ma bslad kyi khyad par las byung ba yin te/_ji skad du/_ji ltar 'khrul 
pas mthong gyur pa/_/de ltar 'di rnam gzhag byas pa/_/zhes 'byung ba ltar ro/_/de ltar 'jig 
rten kho na'i bden pas gang bzhag pa de thams cad ni/_'phags pa'i gnas skabs kyi tha snyad 
du brdzun la/_'phags pa'i gnas skabs kyi tha snyad rang la bden pa de yang /_mthar ni brdzun 
no/_/rgyu tshogs gnyis la bden brdzun gyi khyad par med na/_'bras bu sku gnyis la de ltar 
'byung ba ci zhe na/_de ltar khas mi len te/_mya ngan las 'das pa yang sgyu ma lta bur/_slob 
dpon 'dis 'chad pa'i phyir/_'chad tshul 'di yang slob dpon zla ba'i gsang 'dus sgron 
gsal gyis bshad pa la 'grig pa yin no/_/bod phyi mas ni/_thal 'gyur ba'i mthar thug gi tshe/
spyir shes bya thams cad yod snyam dang /_rigs pas dpyad pa'i tshe/_yod ma yin du 'jog pa 

dus mnyam du khas blangs pas/_stong nyid dngos po'i 'jig rgyur thal ba dang /_tha snyad bden 
pa rigs pas dpyad bzod du thal ba zhes bya ba/_rigs pa'i rnam grangs/_slob dpon zla bas/
chos skyong zhabs la sun 'byin du 'phangs par 'dod pa rnams phyir log pa yin no//gnyis pa 
sngags kyi thun mong ma yin pa'i bsod nams kyi tshogs sog la 'jug pa'i dus su ni/_'jig 
rten lhan skyes la grags pa'i yod pa thams cad thad sor 'jog pa gtan ma yin te/der ni ye 
shes kyi tshogs sog sngon du btang nas/_tha mal gyi snang zhen mtha' dag bkag pa'i sgo nas 
lam rim pa gnyis po nyid tshogs gnyis kyi ngo bor bzhag nas/_nyams su len pa'i phyir dbu 
ma thal 'gyur ba'i lta ba'i mthar thug gi tshe don dam bden pa'i mtshan gzhi khas mi len pa dang /
gsang ba 'dus pas rdzogs rim gyi nyams len dngos gzhi'i tshe/_don dam bden pa'i ming don 
gnyis ka tshad grub tu 'jog pa mi 'grig bzhin du sgrig par bya ba ma yin pa la dgongs/_dbu 
ma la 'jug par/_'dir 'byung lugs kyang gzhan na ni/_/med ces mkhas rnams nges par 
mdzod/_/ces gsungs so/_/'dir grub mtha' 'og ma 'og mas/_bden pa dang don dam par 
'jog pa de la/_gong ma gong mas rdzun par 'chad pa la dgongs nas/_ji skad du/_rnal 'byor 
pa yang blo khyad kyis/_/gong ma gong ma rnams kyis gnod/_/ces bshad la/_bden gnyis las 
kyang /_gzhan gyi don dam byas gang yin/_/de ni gzhan gyis kun rdzob 'dod/_/ces pa'i lung 
shes byed du drangs pa'i don de ni/_spyi tsam nas shin tu 'thad cing /_khyad par du ngo bo nyid med 
par smra bas/_don dam du sgro btags pa'i stong pa nyid de la/_sngags su brdzun pa dang /_snying 
po med par bshad pa shin tu mang ngo /_/'jug par/_lugs de la dgag pa mdzad pa ni/
grub mtha' 'og ma'i don dam nyi tshe ba de/_thal 'gyur ba'i kun rdzob tu bzhag na/_de'i 'jog 
tshul la/_rigs pas dpyad par song /_zhes 'chad pa yin la/_kun rdzob kyi bden pa la yod 
dgos pa'i rgyu mtshan gyis ni ma yin te/_'jig rten pas ni mu stegs kyis brtags pa'i bdag 
dang /_sangs rgyas pas brtags pa'i bdag med gnyis ka yang /_kun rdzob kyi bden par khas 
len pa'i phyir/_mdor na/_grub mtha' smra ba rang rang gi gzhung lugs su/_gang kun rdzob tu 

bzhag pa de yin na/_lugs de la yod pa ma yin dgos par shes byed ni/_grub mtha' gang du 
yang /_kun rdzob kyi bden pa'i 'jog byed ni/_sgrib byed kyi dbang gis bsgribs pa la 'chad 
dgos pa dang /_gsang sngags pas med par dgag pa mtha' dag/kun rdzob tu 'chad pa yang*/
rtog pa'i yul las ma 'das pa la dgongs mod/_gzhan dag na re/_sngags pas snying po med 
par 'chad pa de ni/_chad stong la dgongs/_zhes zer ba de la/_bod snga ma'i rjes 'jug dag 
kyang /_dbyangs su len pa de ni/_ri bong gi bcal ltar snang ba yin te/_kun rdzob kyi bden pa 
mtha' dag gdod ma nas yod ma myong ba de/_bod phyi mas nan tan gyis yod par bsgrubs pa 
tsam gyis 'grub na chad stong du 'gyur la rag las pa'i phyir ro/_/bod phyi mas/_sngags lugs 
kyi don dam bden pa'i mthar thug pa dag_/kun rdzob kyis bden pa nyid du the tshom med par 
khas blangs pas/_sngags kyis grub mtha'i rtsa ba sun 'byin par byas so/_/smras pa/_pha rol 
phyin pa'i lam po che/_/lta sgom rtsod pa kun bral ba/_/gsang sngags thabs zab gting ring bar/_/
bcug pas bcings par ma gyur tam/_/sngags kyi dbu ma bdud rtsi yi/_/'byung gnas dpag 
bsam lang tsho can/_/pha rol phyin pa'i 'khril shing gi_/rgyan mang po la ltos mi dgos/_/zhes 
smras so/_/gsum pa/_gsang sngags spyi dang /_khyad par du gsang ba 'dus pa'i nges don gyi 
gnad rnams ma 'khrul bar ngos gzung ba la gnyis te/bod phyi mas brtags pa'i mtha' la 
spyi'i rnam gzhag khyab byed du bshad pa dang /_khyab bya so so'i bye brag nges par bya'o/_/dang 
po la gnyis te/
dpyad pa'o/_/dang po ni gsang sngags kyi rgyud ces bya bar mtshan gsol ba rnams la/_rjod byed 
tshig gi dang /_brjod bya don gyi rgyud do/_/rdo rje theg pa ba rnams kyi don dam bden pa dang nges 
pa'i don gyi mtshan gzhi ni/_brjod bya don gyi rgyud las gzhan med la/_de'i ngos 'dzin ni/
chos kyi dbyings kyi ye shes so/_/'di la ngo bo'i sgo nas mi 'dra ba'i dbye ba med kyang /_gnas 
skabs kyis phye ba'i tshe/_rgyu'i dang /_thabs kyi dang /_'bras bu'i rgyud do/_/dang po ni/_dri ma 
rang gi lugs gong ma bzhin du bzhag pa dang /

dang bcas pa'i ye shes/_de dang 'bral rung du ngo bo nyid kyis gnas pa de'o/_/gnyis pa ni/
lam thabs shes dang ngo bo nyid kyis 'dres su rung ba tsam du ma zad/_sa thob nas gcig tu 
'dres pa'i ye shes so/_/gsum pa ni/_dri ma thams cad dang bral zhing /_stobs sogs yon 
tan kun dang 'dres pa'i chos dbyings ye shes so/_/gnas skabs gsum po 'di dag na/_kun 
nas nyon mongs kyi chos rnams ni/_rgyu dang 'bral du rung ba kho na dang /_'khrul pa'i snang ba nyid 
kyi phyir/_kun rdzob kyi bden par nges pas na/_sngags lam gyi skabs gang du yang phyogs de 
dag yod par khas len pa'i skabs med do/_/rnam byang gi chos rnams ni/_dang po rtog pa'i 
yul du 'char dgos pa de'i tshe/_song tshod la kun rdzob kyi bden par song yang /_sa thob nas 
gnas skabs kyi yon tan ji snyed pa/_chos kyi dbyings las rdzas gnyis su med pa'i phyir/
don dam pa'i bden pa kho na'o/_/rgyu'i rgyud 'di la ming gi rnam grangs/_rnal 'byor dbang phyug 
gis rgyu'i rgyud kun gzhi zhes bya ba dang /_rgyud bla rtsa 'grel du/_khams bde bar gshegs pa'i 
snying po dang /_don dam pa'i sems can dang /_rang bzhin du gnas pa'i rigs zhes bya ba'i 
ming gis gsungs la/_rten de la dri ma dang yon tan gnyis ka gnas pas na/_gnas zhes bya 
zhing /_dri ma rnams ni 'bral rung gi tshul du gnas pas na/_dri mas ni stong par 'jog la/
yon tan rnams ni mngon du gyur pa'i tshe lta ci smos/_der ma gyur pa'i tshe yang /_chos dbyings ye 
shes kyi ngo bo nyid du gnas pa'i phyir/_des de stong pa ma yin te/_chu la 'o ma bzhin no/_/'bral 
rung gi dri mas stong pa dang /_'bral mi rung gi bde bas mi stong pa nyid kyi phyir na/_lam 'bras 
kyi skabs su ma zad/_gzhi'i dus nyid nas bde stong zung du 'jug pa'o/_/gal te/_gzhi dus 
kyi don dam bden pa ye shes su khas len na/_tshur rol mthong bas kyang /_don dam pa'i 
bden pa dang /_bde bar gshegs pa'i snying po mngon sum du mthong bar thal ba ma yin nam zhe 
na/_tshur mthong gi tshe ni/_rang nyid gsal ba'i ngo bor skyes tsam la rang rig par tha snyad 
'dogs pa yod kyang /_de la nges pa 'dren mi nus pas na/_rang gis rang rig pa zhes mi bya la/
'phags pa'i sar ni/_de la nges pa 'dren nus pa'i phyir/_so so rang gis rig pa'i ye shes kyi 

spyod yul zhes bshad do/_/de ltar rgyud rang gi ngo bo ni/_myong ba gsal rig tsam du khyad par 
med kyang /_glo bur gyi dri ma 'dod chags rigs bzhi'i dbye bas/_brjod bya don gyi rgyud la 
bzhir phye zhing /_bzhi po de brjod byar ston pa'i rgyud sde la yang bzhir phye nas/_chags pa rigs 
bzhi lam du byas nas/_rim gyis spong ba'i gnyen po ston byed du/_bya ba'i rgyud la sogs pa 
bzhir phye ba ni/_dpal kha sbyor gyi dgongs pas/_srin bu shing la gnas te/_shing la zos pas/
mthar shing zad par byed pa'i dpes gsungs so/_/de bzhin du rgyud rang gi ngo bo la khyad par 
med kyang /_de la gnas bcas pa'i dri ma la/_cha mnyam pa dang shas che ba'i rgyud brjod byar 
ston pa'i rjod byed la yang /_de ltar phye nas dri ma de dag lam du byed pa'i tshul gyis zad par 
byed pa'o/_/
gnyis pa ni/_bod phyi ma dag na re/_rdo rje'i theg par don dam pa'i bden pa zhig ngos 
'dzin pa'i tshe pha rol tu phyin pa'i stong pa nyid las/_gzhan ngos 'dzin du med la/_de las 
gzhan pa'i kun nas nyon mongs kyi phyogs lta ci smos/_rnam byang gi phyogs ji snyed pa yang kun 
rdzob kyi bden pa ste/_sangs rgyas kyi ji snyed pa mkhyen pa'i ye shes rnams de la ltos nas/
snyed pa mkhyen par 'gro ba'i phyir/_bod snga ma ltar kun rdzob kyi bden pa la sdang bar mi bya ste/
de lta na chad stong du thal bar 'gyur ba'i phyir/_zhes 'chad par nges pa dang /_yang bla med kyi 
rgyud mtha' dag/gnyis med rgyud du nges shing*/_de'i ngos 'dzin bde stong dbyer med la bshad 
nas/_de las phye ba'i rgyud gnyis kyi khyad par/_mthar thug gi mtshan dpe'i dngos kyi nyer len 
lam byed yod med las 'byed pa dang /_yang phar phyin pa la mthar thug gi mtshan dpe'i dngos 
rgyu med gsung pa dang /_res 'ga' sa bcu pa'i byang sems mtshan dpe rjes mthun pas brgyan 
pa ste/_lus rten ma bor bar sangs rgyas zhes dang*/_bde stong dbyer med kyi go ba yang*/
bod sngon mas 'dod pa ltar ma yin gyi/_sngags bla med nas thun mong ma yin par bshad pa'i 
yul can bde ba chen po dang /_yul phar phyin nas bshad pa'i stong pa nyid de las lhag pa gzhan 
mi srid pas/_gnyis po rtogs bya dang rtogs byed chu la chu bzhag pa bzhin du song ba zhig la ngos 

'dzin pa yin/_zhes 'chad do/_/'di brtag pa la gsum ste/_don dam bden pa'i ngos 'dzin 
mi 'thad/_rgyud kyi ngos 'dzin rgya chung ba pha rgyud du 'jog byed mi 'thad pa'o/_/dang po ni/_dbu 
ma rigs tshogs dngos bstan gyi stong pa nyid/_don dam pa'i bden par bzhed mkhan ni/_dbu 
ma thal rang du smra ba'i gzhung na yang med na/_gsang sngags bla med pa rang gzhung nas bshad 
pa'i/_don dam bden pa go chod po ngos 'dzin rgyu yod bzhin du/_sgro btags blos byas kyi stong 
nyid la/_don dam bden pa ngos 'dzin pa lta ci smros/_gal te 'o na/_de dag gis der mi 
'dod pa ci/_gsang sngags nas de ltar bshad pa'i tshul ji lta bu zhe na/_thal rang du smra bas ni/
rang lugs mthar thug gi stong pa nyid de/_rnam grangs pa ma yin pa'i don dam bden par 'dod 
pa lta zhog/yod pa tsam du yang khas mi len te/_ji skad du/_mi stong cung zad yod min na/_/stong 
pa yod par ga la 'gyur/_/zhes dang /_skye ba la sogs bkag pa yang*/_/dam pa'i don dang mthun 
phyir 'dod/_/zhes dang*/_stong pa nyid ni des stong pa/_/stong nyid stong nyid du 'dod de/_/zhes 
bden gnyis dang 'jug par gsungs pa'i phyir dang /_chos can tshad grub kyi steng du/_dgag bya 
'gog par 'dod pa na/_gzhung 'grel nas ma bshad bzhin du/_rang gi 'dod pas sgro btags 
pa'i phyir dang /_dgag bya bkag shul du chos can tshad grub khas blangs na ma yin par dgag pa 
nyid du thal ba'i phyir dang /_khyed kyis ni phan tshun spangs 'gal khas blangs pas/_spros pa'i 
mtha' bzhi pa bkag pa ni/_gsum pa nyid du thal ba'i phyir dang /_rang rgyud pas kyang /_rjes 
dpag gi tshe chos can tshad grub khas blangs kyang /_rigs shes kyi tshe/_ltos grub kyi rtags las 
de nyid kyang 'gog pa'i phyir dang /_'phags pa'i tha snyad kyi dus snga mar khas blangs pa de/
mthar khas mi len pa'i tshul gyis 'gog pa ni/_ngo bo nyid med pa ba dag gi stong pa nyid la rim 
'jug gi tshul bla na med pa nyid kyi phyir ro/_/rtag chad kyi lta ba nyid du thal ba ni kun rdzob kyi 
bden pa yod par khas blangs pa la 'byung gi_/gdod ma nas yod ma myong bar khas blangs pa la 
de ltar ma yin te/_ji skad du/_dngos po yod par khas blangs na/_/rtag dang chad par lta ba 
ni/_/thal bar 'gyur te dngos de ni/_/rtag dang mi rtag 'gyur phyir ro/_/zhes bshad pas so/_/

don dam bden pa'i ngos 'dzin phar phyin pa la ma ltos par/_spyir gsang sngags pa la yod tshul 
dang /_bye brag tu gsang 'dus pas ji ltar 'chad tshul gnyis las/_dang po ni/_ji skad du/
mdo las/_gzhan gyis don dam byas gang yin/_/zhes sogs dang /_rnal 'byor pa yang blo 
khyad kyis/_/zhes sogs bshad pa ltar/_grub mtha' dang theg pa 'og ma la med pa'i don dam 
bden pa'i ngos 'dzin re dang*/_de rtogs pa'i thabs mkhas re re yod par 'chad pa ni/_spyi 
lugs yin pa ltar/_phar phyin gyi dbu ma dag nas ma bshad pa'i/_de dang de sngags kyi dbu ma 
nas 'chad dgos pa yin te/_brtag gnyis las/_gzhan gyis brjod min lhan cig skyes/_/
gang du yang ni mi rnyed de/_/bla ma'i dus thabs bsten pa dang*/_/bdag gi bsod nams las 
shes bya/_/zhes dang /_Ar+ya de bas/_bskal pa bye ba rnams su yang /_/thos pa'i pha rol son 
gyur kyang*/_/rang byin brlabs las phyir phyogs pa/_/de yis de nyid mthong ba med/_/zhes 
dang /_phung po rnam bcad stong pa nyid/_/ces sogs kun las grags pa ltar yin pas/
dper na bla med kyi sgrub thabs re re'i thog mar/_ye shes tshogs sog gi tshe/_kun rdzob mtha' 
dag rang stong du thag bcad nas/_stong pa nyid kyi ye shes kyi rdo rje nga'o zhes khas len pa de'i tshe/
don dam pa'i bden pa las 'os med pa dang /_dngos gzhi'i tshe/_tha mal gyi snang zhen bkag 
pa'i phyir na/_rten brten pa'i gsal snang ji snyed pa don dam pa'i bden par khas len pa las 
'os med pa dang /_gya nom lhar zhen gyi rtog pa bkag nas/_rdzogs rim gyi ye shes la zhugs 
pa'i tshe/
gzhan du/_kun rdzob kyi bden par khas blangs na/_ma rig pas bslad pa zhugs pa'am/
rigs pas dpyad mi bzod pa gang rung du thal ba las mi bzod pa ma yin te/_so so rang rig 
pa'i ye shes kyi nyams su myong bya kho nar nges pa'i phyir/_gnyis pa ni/_gsang 'dus pa'i 
rdzogs rim gyi gtso bo/_rim pa lnga'i nang gi bzhi pa/_'od gsal ba'i rim pa dang /_mngon pa 
byang chub pa'i rim pa zhes mtshan du gsol ba de/_don dam pa'i bden pa kho nar dam bcas te 
bshad pa las gzhan du g.yos pa'i skabs mi srid pa'i phyir na/_don dam bden pa'i gzhi phar 
mthar thug gi ye shes de nyid don dam pa'i bden par khas len dgos pa yin te/

phyin pa la ltos mi dgos so/_/'on te/_'dir bshad pa'i 'od gsal de dang*/_phar phyin pa'i 
stong nyid gcig go zhe na/_phar phyin pa'i stong nyid mtha' chod do zhes pa de la bsams na ni/
zung 'jug gi sku 'jog ma shes pa dang /_mnyam gzhag na blo med pa sogs su 'gyur la/_bod 
phyi mas brtags pa'i stong nyid phyogs re ba de 'am/_'phags skor gyi gzhung 'grel na stong pa 
nyid gtan la 'bebs byed kyi lung tshig dbu ma dang mthun pa ji lta bu zhig byung yang sgro 'dogs 
sel byed du 'chad kyi sgom pas nyams su myong byar 'chad pa'i skabs med do/_/mdor na 
'phags pa'i ye shes kyi nyams su myong byar gyur pa'i don dam bden pa dang /_spyi mtshan gyi gzhi 
mthun pa khas len pa ni/_sngags dang /_grub mtha' bzhi po gang gi nang na yang med ces dam 
bca' bar nus so/_/de lta na/_rta dkyu sa dang rgyug pa'i dpes bkag pa ma yin nam zhe na/
de'i tshe/_sgom byar bshad kyang /_don dam pa'i bden pa dang /_ye shes kyi myong byar mi bzhed 
do/_/'di skabs kyi 'od gsal dang /_phar phyin pa'i stong pa nyid/_ngo bo'i sgo nas mi 'dra bar 
ma zad/_'thob byed thabs kyi sgo nas kyang phar phyin gyi stong nyid ni thos bsam gyi sgo nas/
don spyi tsam zhig shes par bya ba yin gyi/_rtogs blo mngon sum pa mi srid cing /_'di skabs kyi 
'od gsal ni dbang gsum pa'i thabs mkhas kyis mngon sum du bya bar bshad pa'i phyir dang*/
'bras bu'i sgo nas kyang*/_'od gsal 'di ni zung du 'jug pa'i de ma thag rkyen du bshad la/
stong pa nyid ni shes pa gang gi yang nyer len du mi rung ba'i phyir/_'od gsal gyi ngos 'dzin 
gting ma tshugs pa gzhan dang gzhan zhig 'chad pa la ni/_'og tu brtag par bya'o/_/gnyis pa 
la/_rgyud kyi ngos 'dzin nyi tshe bar song ba dang /_e waM gi ngos 'dzin yang de ltar thal ba'o/_/
dang po ni/_bde stong dbyer med kyi go don/_gzhi lam 'bras gsum kun la khyab byed du 'jug 
par bshad na 'thad kyang /_phyi rabs pas brtags pa 'di ni rgya chung ba yin te/_stong pa'i go 
don/_dbu ma thal 'gyur bas brtags pa la ngos gzung ba dang /_bde ba'i don dbang gsum 
pa'i lam gyis bskyed pa la ngos gzung bas/_gzhi dus la ma khyab pa'i phyir/_rgyu rgyud la ma khyab 
na spang bya dri ma dang gnyen po yon tan gang la gnas pa'i gzhi ngos mi zin pa dang /_sbyang gzhi 

gang gi steng du/_dri ma dang gnyen po lhan cig tu gnas nas/_gnod pa ji ltar byed pa'i tshul 
dang /_de'i tshe na gnas kyis gnas pa'i phyogs bzung bas/_gnas dang gnas pa po bdag 
nyid gcig tu gyur nas/_gnyen pos spang bya'i sa bon drungs 'byin pa'i tshul rnams/_ma 'khrul 
ba tshig tu 'chad mi nus pa dang /_don la gzhag mi nus pa'i phyir ro/_/'o na/_kun la khyab 
byed du 'jug pa'i rgyud de la/_bde ba dang stong pa dbyer med pa ji lta bu zhe na/_ji skad du/
dmyal ba yi dwags byol song dang /_/bshang ba'i srin bu la sogs pa/_/bde ba gang phyir mi 
shes pa/_/sangs rgyas ye shes bde ba can/_/zhes dang /_bde ba rtogs phyir nga sangs rgyas/_/
zhes sogs rnam grangs du mar gsungs pa de dang*/_stong pa yang /_thos bsam gyi rigs pas 
brtags pa'i/_bral cha rtog pa la shar ba de ma yin gyi/_gdod ma nas rang bzhin gyis rnam 
par dag pa/_de yang med par dgag pa'i cha nas mi 'dzin gyi/_bde ba de dang rdzas so so ba ma 
yin pas na/_dbyer med pa nyid do/_/rdo rje theg pa'i skabs 'di dag tu/_zung 'jug dang 
dbyer med kyi don dngos po gcig tu gyur pa la 'chad cing /_rtog ge la grags pa'i ldog pa tha 
dad kyis/_'dir go chod pa ma yin te/_rtog pas rnam par brtags pa'i chos dbang btsan par 
mi 'chad do/_/
gnyis pa la/_e waM gi ngos 'dzin nyi tshe bar song ba dngos dang /_nyi tshe ba nyid kyang mi 
'thad pa'o/_/dang po ni/_ji skad du/_e ni/_dbu ma thal 'gyur bas gtan la phab pa'i stong 
pa nyid/_waM ni/_lus la gnad du bstun pa las byung ba'i zhu bde ye shes kyis ngo bor skyes pa 
de yin la/_des stong pa nyid mngon sum du rtogs pa ni/_dbyer med pa ste/_thig le'i don no/_/
zhes 'chad pa 'di ni/_rgya chung ba yin te/_khyed gzhi dus kyi e waM mi bzhed kyang /_nges par 
khas len dgos pas/_de la ma khyab pa dang /_'bras dus kyi e waM bzhed mod/_de la bshad 
ma thag pa'i mtshan nyid de tshang ba'i go skabs med pas so/_/gzhi dus kyi e waM nges par khas 
len dgos te/_rjod byed tshig gi rgyud rnams kyi bstan bya'i gtso bo/_brjod bya don gyi rgyud ni/
e waM las gzhan du ma bshad la/_rgyud de yang /_ji skad du/_rgyud ni rgyun chags yin pa'i phyir/

zhes sogs gnas skabs gsum du phye ba'i phyir/_gal te/_e waM 'khor ba zhes bya ste/_/e 
waM mya ngan 'das pa nyid/_/ces pa la brten nas khyod kyi phyogs la/_e waM nyid 'khor 'das 
gnyis ka dang /_gnyis po yang phan tshun du dbye ba med pa'i phyir/_gcig par khas len nam zhe 
na/_kho bo cag ni 'di ltar khas len te/_gzhi lam 'bras bu'i gnas skabs kun na/_e waM 
las ma gtogs pa'i chos gzhan yod pa min no/_/'o na gzhi dus su 'khor ba med par khas 
len nam/_zhe na/_dus der e waM gnyis la 'khor ba'i ming gis 'dogs so/_/_zhes ston pa ni/
'di nyid 'khor ba zhes bya ste/_/zhes pa'o/_/'bras bu'i dus su ni/_e waM nyid mya ngan las 
'das pa dngos so/_/zhes 'chad pa ni/_'di nyid mya ngan 'das pa nyid/_/_ces pa'o/_/gzhi 
dus su de la der 'dogs pa'i rgyu mtshan ni/_sbyangs gzhi e waM gi steng du sbyang bya'i dri ma gzung 
'dzin gnyis kyi bag chags ma dag pa de srid du 'khor ba'i snang ba rgyun mi chad pa'i phyir/
ston pa ni/_rmongs phyir 'khor ba'i gzugs can te/_/ces pa'o/_/de'i khyab 'brel yang /zhes 
gzhi dus su 'khor ba'i mtshan gzhi ni/_gzung 'dzin gnyis su snang ba'i rnam par shes pa kho 
na'o/_/zhes 'chad pa ni/_'khor ba gzugs dang sgra la sogs/_/'khor ba dbang po rnams nyid 
yin/_/zhes pa'o/_/btags pa'i dgos pa ni/_gnas tshul la/_e waM las ma gtogs pa'i 
chos gzhan gang yang med do/_/ces shes par bya ba'i phyir du'o/_/zhes ston pa ni/_'khor ba 
spangs nas gzhan du ni/_/mya ngan 'das pa rtogs mi 'gyur/_/zhes pa ste/_'di'i don yang /
'khor ba sngar yod pa zhig gnyen pos phyis med par byas nas/_mya ngan las 'das pa bsgrub 
dgos pa ma yin gyi/_'khor ba gdod ma nas yod ma myong ba nyid myang ngan las 'das pa'o/_/
zhes 'chad dgos par ni/_klu sgrub kyis kyang /_'khor ba mi dmigs pa 'di ni/_/_mya ngan 'das 
par khyod kyis bzhed/_/ces gsungs so/_/dngos la gnod byed ni/_dri ma'i sbyangs gzhir gyur 
pa ni/_gzhi dus kyi rgyud dang /_e waM chos can du bzung nas/_'khor ba dngos ma yin te/
gdod ma nas mya ngan las 'das pa'i chos su gnas pa nyid kyi phyir ro/_/zhes ston pa ni/_'di 
rnams chos ni mya ngan 'das/_/zhes pa'o/_/'dir yang /_rnal 'byor dbang phyug ma dag pa'i 

gzung 'dzin ji snyed pa yod ma yin du bzhed pa dang /_bod phyi ma/_de dag yod pa ma yin na 
chad pa'i mthar ltung ngo*/_/zhes 'chad pa gnyis las/_gang bde ba zhig phyis slad nas 'byon 
pa dag la sbyin no/_/dbyer med kyi don ni/_gnyis su med pa ste/_phar phyin gyi dbu ma pa/
'khor ba myang 'das su ro gcig pa ces bya ba/_rigs pas dpyad pa'i tshe/_dngos po'i chos 
gcig kyang ma lus pa la 'chad pa dang /_gang rung cig khas len pa sngags dang /_byams chos 
gnyis las/_'dir phyi ma khas len la/_de'i tshe/_'khor ba ni gnas tshul la yod pa ma yin 
pa'i phyir/_gnas tshul la yod pa ni mya ngan las 'das pa gcig pu nyid do/_/de'i phyir de dag 
gnas tshul la dbyer med pa nyid do/_/de'i phyir gang dag ngo bo gcig la ldog pa tha dad do/_/
ces zer ba ni/_rdo rje theg pa'i skabs 'dir/_ldog pa'i chos kyis yod pa'i go mi chod cing /
bden gnyis ngo bo gcig pa ni/_phar phyin du'ang phyi rabs pas brtags kyang mi 'thad de/
gzhung 'grel las/_gnyis po de nyid dang /_gzhan du brjod du med par bshad pa'i phyir ro/_/
'o na/_khyod kyi phyogs la 'khor 'das dbyer med kyi don gsal stong zung 'jug la 'chad pa ma 
yin nam/_'khor ba'i ngos 'dzin bsal bya nyid la 'dod dam/_ci zhe na/_'khor ba'i ngos 
'dzin gzung 'dzin gnyis snang gi rnam shes la byed pa de'i tshe zhib mor phye ba na/_gnyis snang dri 
ma'i cha ni yod pa ma yin zhing /_gsal rig ye shes kyi cha ni/_mya ngan las 'das pa nyid kyi 
phyir/_dbyer med do zhes bya bar dgongs so/_/gal te gzhi'i dus nyid nas/_/e waM 'jog 
na ji skad du/_/dbang las yang dag shes par bya/_/zhes bshad pa ma yin nam/_zhe na/_de 
ni lam dus kyi e waM la dgongs pa ste/_gzhi dus kyi e waM/_lam dus kyi der 'gyur ba dbang 
bskur la rag las pa'i phyir/_de ltar na/_'khor ba gzung 'dzin gnyis snang gi dri mas stong pa 
ni/_e dri mas stong yang gsal rig gis mi stong ba ni/_waM nyid de/_rang bzhin rnam dag gi 
sangs rgyas so/_/gnyis pa nyi tshe ba de nyid kyang mi 'thad pa ni/_yul can sngags kyi bde ba chen 
pos yul phar phyin pa'i stong pa nyid/_gnyis snang nub pa'i tshul gyis mngon sum du rtogs pa 
cig yod par 'dod na/_rigs pa'i gzhung lugs mtha' dag las nyams pa yin te/_gzhan 

sel ba'i yul can gyis mngon sum ni/_phyogs glang yab sras kyis bkag pa'i phyir ro/_/
lugs tha dad do zhes zer mod/_thal 'gyur ba'i lugs kyi stong pa nyid la/_yul can mngon 
sum dang rjes dpag gnyis ka mi srid par/_jo bo a ti shas bshad la/_de tsam gyis kyang mi 
chog na/_'dir stong pa nyid mngon sum du rtogs pa'i yul can bde ba chen po de/_stong pa nyid 
la rnal 'byor mngon sum du 'gro ba/_thos bsam mam 'jig rten pa'i sgom byung la ltos sam/
mi ltos/_mi ltos na/_gsang sngags kyi lta ba rtogs pa phar phyin pa'i rigs pas lta ba'i phu thag 
bcad pa sngon du song ba la nges par ltos dgos zhes 'chad pa 'gal/_ltos na de 'dra'i mngon 
sum ni rim pa bzhi par skye ba las 'os med la/_'jig rten pa'i sgom byung gang du skyes/_rdo 
rje'i lus la gnad du bsnun pa'i bde ba chen po/_sngags kyi lugs la rtog par 'dod pa'i go 
skabs med de/_gzhan du na bde chen de zag pa dang bcas par thal ba'i phyir ro//rim pa 
bzhi pa'i de ma thag rkyen phar phyin pa'i sbyor lam chos mchog gis byed par khas blangs na/_ha 
cang thal ba ma yin nam/_gang yang rdo rje theg pa'i zab khyad bde stong sbyor ba dang /_de'i tshul 
yang yul yul can du sbyor ba de'i tshe/_mngon sum pa nyid las 'os med de/_d+hu tir zhugs pa'i 
bde ba ni/_rtog pa mi srid cing /_'khrul par yang khas len mi nus pa'i phyir ro/_/des na mthong 
lam gyi snga rol du/_bde stong sbyor rgyu ma byung bas/_sngags kyi zab khyad las nyams pa ma yin 
nam/_gal te/_sems dben gyi thad du/_bde stong gi sbyor ba dpe'i ye shes su skye bo zhe na/
snga rabs pa'i bde stong dbyer med ni/_kho bo cag kyang mi 'gog mod/_sems dben gyi skabs 
su/_yul can bde bas yul thal 'gyur pa'i lugs kyi stong pa nyid mngon sum du rtogs pa yod 
na/_skabs der/_stong pa bzhi pa mngon sum du rtogs par 'gyur la/_de ltar 'dod na de'i tshe/
rim pa bzhi pa nyid du sleb par 'gyur te/_thams cad stong pa mngon sum du rtogs pa'i phyir ro/_/
smras pa/_g.yo med lung gi gru bo che/_/g.yo can thag pa mang po dang /_/g.yo ru'i 'khrul 
'khor 'dzin mkhas pas/_/g.yo zhing bar ma ma byas sam/_/lung rnams rigs pas 'dren no 
zhes/_/lung rtogs sngon gyi lugs 'dzin po/_/lung dang yu bar bral byed pa'i/_/lung bstan yod 

na ma gtogs so/_/
gsum pa la/_sgyu lus kyi sgrub thabs yod med las/_pha ma'i rgyud du 'byed mi nus pa 
dang /_de tsam gyis bla med theg pa'i khyad par 'phags chos su mi 'grub pa'o/_/dang po ni/_pha 
rgyud mtha' dag la sgyu lus kyi sgrub thabs yod par ma nges te/_sgrub thabs de la ni/_rgyu dben 
pa gsum sngon du 'gro dgos shing /_'bras bu 'od gsal gyis mthar phyin par byed dgos pas 
na/_gsang ba 'dus pa'i rim pa lnga ya bral du mi rung la/_pha rgyud mtha' dag la/_gsang 
'dus rim lnga'i lam gyis ma khyab pa'i phyir/_gnyis pa ni/_rgyu lus kyi sgrub thabs/_bod phyi 
mas 'chad pa de tsam gyis/_gsang 'dus/_rgyud sde gzhan las khyad par 'phags chos su mi 
'grub ste/_sgyu lus bsgrub pa'i dgos pa dang /_grub pa'i 'bras bu'i khyad par gang yod pa de'i 
sgrub byed dang lam gyi rim pa ni/_gsang ba 'dus par gsungs pa'i tshad thub ngo shes pa/
bde dgyes dang /_dus 'khor sogs la shin tu tshang ba'i phyir/_'bras dus kyi mtshan dpe/
gzugs kyi skye mched pa'i rnam par snang ba de 'grub pa la/_de'i rigs 'dra snga ma zhig bsgrubs 
pas/_mtshan dpe'i 'grub byed khyad 'don du 'gro ba ma yin te/_don dam pa'i mtshan dpe 
dngos ni/_ye shes su 'chad dgos pa'i phyir dang*/_kun rdzob pa'i mtshan dpe ni/_bsod 
nams kyi tshogs yongs su rdzogs pa'i mthar/_'bad med lhun grub tu gzhan snang la 'char ba 
yin gyi/_dngos kyi nyer len rigs 'dra snga ma sngon song la mi ltos pa'i phyir/_ltos su chug kyang /
shes pa ma yin pa'i gzugs kyi skye mched ye shes kyi nyer len du thal bar 'gyur te/_zung 
'jug grub pa'i slob pa la ni/_rang lus kyi mtshan dpe/_gzugs kyi skye mched du snang la/
de ltar snang tsam de/_gzugs kyi skye mched dngos yin par ni/_bod phyi mas khas len la/
sangs rgyas kyi sas bsdus pa'i bems po mi srid do/_/de yang 'di ltar/_zung 'jug gi don ni 
gnyis med gcig pur gyur pa zhes bya ba yin la/_gcig pu de yang /_sangs rgyas kyi gzigs 
ngor ni/_don dam pa'i bden pa kho nar nges la/_sems can gyi snang ngor ni/_kun rdzob mtshan 
dpe'i rnam pa kho nar snang ba yin gyi/_de las gzhan/_gnas tshul don dam pa'i longs skur 

'char nus pa ma yin no/_/de ltar nges pa de'i phyir/_gzung 'dzin gyi bag chags spangs ma zin 
pa rnams la/_longs sku mtshan dpe'i rnam pa can du 'char ba de ni/_sangs rgyas rang gi sngon gyi 
smon lam dang*/_bsod nams kyi tshogs yongs su rdzogs pa'i mthu dang /_gdul bya rang gi 
bsod nams kyi mthu las 'char ba yin gyi/_mtshan dpe'i rigs 'dra snga mas byas par 'chad 
pa'i rnam dag gi lung med cing slob pa'i zung 'jug gi dus su/_rang snang la mtshan dpe'i rnam 
par snang ba de/_bdag po'i rkyen rim pa gsum pa'i mthu las yin mod/_de ma thag pa'i rkyen 
ni/_'od gsal ba nyid yin pa'i phyir/_rigs 'dra snga ma las byung ba ma yin no/_/spyir sangs 
rgyas kyi ye shes la/_kun rdzob pa'i snang ba 'char mi 'char gyi shing rta'i srol gnyis las/_zla 
ba'i zhabs kyi/_mdo sngags kyi gzhung du ni snang med kyi phyogs nyid gsal bar bzhugs shing /
rigs pa yang /_der de 'char na kun rdzob 'od gsal gyi sbyangs pa don med pa nyid du thal bar 
'gyur ro/_/slob pa'i zung 'jug tu'ang de ltar sbyangs mod kyang /_gnyis snang gi bag chags 
spangs ma zin pas/_mi slob pa dang mi mtshungs so/_/rnam kun mchog ldan gyi stong nyid lta bu/
snang bcas bzhed pa'i phyogs la yang /_gang zhig tu snang ba de yang /_sa des bsdus kyi ye shes 
nyid du 'chad kyi/_ldog pa gzhan sel dang phyi rol gyi don snang bar mi bzhed la/_bod phyi mas 
ni sangs rgyas kyi sar snang ba de dag khas len pas mi 'dra ba nyid do/_/yang /_bod phyi ma ni/
sangs rgyas kyi sar bden gnyis ngo bo tha dad du 'dzin pa'i dri ma zad par spangs pa'i rgyu mtshan 
gyis bden pa gnyis ka cig char du snang ba yin/_zhes 'chad la/_mngon par rtogs pa'i rgyan 
rtsa 'grel du ni/_de ltar spungs pa de don dam 'ba' zhig las gzhan mi snang ba'i shes byed du
bkod pa yin te/_rmi lam dang ni de mthong nyid/_/ces sogs las shes pa dang /_de bzhin du/
'phags skor du'ang*/_rim pa gsum pa dang bzhi pa'i dus su/_bden gnyis so sor shes pa 
dang /_lnga par sleb pa na/_kun rdzob sgyu ma'i ming can de yang /_don dam pa'i bden pa nyid du 
'dres nas dbyer med du song bar 'chad dgos pa yin no/_/gal te 'o na/_gsang 'dus su 
bshad pa'i rim pa gsum pas 'grub pa'i 'bras bu 'grub byed kyi rgyu'i nus pa/_gsang 'dus 

dang tshad mnyam pa zhig/ma rgyud pa la yod pa'i tshul ji lta bu zhe na/_spyir bla med kyi theg par/
tshe gcig dang /_lus gcig gis sangs rgya ba'i nus pa ni/_rnal 'byor pha ma'i rgyud sde gnyis ka 
la/_khyab byed thun mong du 'jug pa yin gyi/_so sor nges pa ni ma yin no/_/de'i tshe rgyud 
gnyis ka yang /_so so skye bo'i dus kyi rnam smin gyi phung po dang bcas bzhin du ni/_longs spyod 
rdzogs pa'i sku nyid du 'tshang rgya bar mi bzhed pa ni mthun pa nyid du nges pa yin te/_sdug bsngal 
gyi phung po ni/_sangs rgyas kyi sku gsum po'i rten du mi rung bar mdo sngags thams cad mthun 
pa'i phyir/_de ltar byas pa na/_gsang ba 'dus par ni/_'tshang rgya khar/_rnam smin gyi phung po 
yongs su bor nas/_sbrul gyi shun lpags brjes pa bzhin du/_mi slob pa'i zung 'jug mngon du 
byed pa la/_thogs pa med pa'i thabs dang shes rab ni/_rim pa gsum pa dang /_bzhi pas 
mdzad par 'chad pa 'di ni/_lugs 'di'i khyad par 'phags chos kyi gtso bo nyid du/_rgya bod 
kyi mkhas grub kun la rlung ltar du grags so/_/shes rab kyi rgyud pa dag kyang 'di skad du/_kho 
bo cag gi gzhung du yang /_rnam smin gyi phung po'i za ma tog gi nang du/_rgyu'i rgyud rang bzhin 
gyis rnam par dag pa/_rten dang brten par bcas pa'i dkyil 'khor gyi lha tshogs su/_gsal 
ba rab kyi mthar phyin pa nyid du gyur pa cig srid par ni/_ji skad du/_sgom pa yongs su rdzogs 
pa na/_/de gsal mi rtog blo 'bras can/_/zhes pas 'grub la/_de'i tshe rnal 'byor pa rab 
kyis/_thun mong theg pa la grags pa'i 'khor ba 'phen 'grub kyi rgyu byed pa'i nyon sgrib dang 
bden pa mngon sum du mthong ba la gegs byed kyi shes bya'i sgrib pa mtha' dag spangs pa cig 
srid kyang /_de tsam gyis/_rdo rje theg pa la thun mong ma yin par grags pa'i spang bya/_khams 
'pho ba'i bag chags spong bar ma nus pas/_'gyur med kyi bde chen bsgrub par bya ba dang /
rnam smin gyi phung po dang bcas bzhin du rdo rje 'dzin pa'i sa mi bgrod pas na/_phung po'i dri ma 
sbyangs nas 'ja' tshon lta bu'i lus bsgrub pa'i phyir du/_thabs zhu bde la brten nas/_shes 
rab lhan cig skyes pa'i ye shes bsgrub par byed do/_/de ltar grub pas ni/_khams 'dzag med 
du 'ching byed kyi thabs rgyas par ji skad du gsungs pa de dag mngon du byas pas/lcags la 

gser 'gyur gyi rtsi btang ba bzhin du/_rnam smin lus kyi bems po'i khams zad par gyur nas/
'ja' tshon lta bu'i lus grub pa dang*/_mchog tu mi 'gyur ba'i bde ba grub nas/_spang bya 'pho 
ba'i bag chags yang dag par 'joms pa dang /_gzung 'dzin gnyis su snang ba dang /_mngon 
par zhen pa'i rtog pa ma lus pa 'joms nus pa zhes bya ba de ni/_rgyud 'di la yod do/_/bod phyi 
ma gzhan dag na re/_ma rgyud du bshad pa de dag ni/_brtag pa mthar gzung ba yin gyi/
nyams su len nus pa ma yin te/_sol ba brdar ba dung du mi 'gyur ba bzhin du/_'byung bzhi'i 
rdul ye shes su 'gyur pa ga la srid/_ces zer ba de dag ni gzung ba phyi rol gyi don la zhen 
ches pas rnam par bslad pa yin gyi/_kho bo cag ni/_lugs 'di lta zhog/sems tsam gyi grub 
mtha' yan chad du/_phyi rol gyi don yod par mi 'dod do/_/de ltar na/_rgyud sde gnyis su 'tshang 
rgya khar/_rnam smin gyi phung po 'dor bar mthun cing 'dor byed kyi lam la zab khyad ji ltar yod 
pa brtag dka' yang /_rje gong ma rnams kyi gsung las/_gsang 'dus ni/_thabs rgya che bas
khyad par du 'phags/_rnal 'byor ma'i rgyud ni/_shes rab gting zab pas khyad par du 'phags 
zhes gsung ngo /_/de ltar rgyud spyi dang bye brag gi mtshan don la/_bzhed lugs mi 'dra ba dag gi 
mtha' la rnam par brtags zin nas/_bshad par bya ba'i chos 'di'i mngon par rtogs pa 
dngos gzhi 'chad pa la gsum ste/_skabs su bab pa'i rgyud pa gang las 'ongs pa dang /_smin pa 
dang grol bar byed pa'i lam gyi dngos po ngos gzung ba dang /_gong ma rnams kyis rgyas par 
gsungs kyang /_dus 'dir rnam gzhag 'di tsam zhig_/rtsom dgos pa'i rgyu mtshan shes nas 
mjug bsdu ba'o/_/dang po ni/_dpal gsang ba 'dus pa'i rgyud 'grel pa dang bcas pa/_sngon 
chos rgyal khri srong lde'u btsan gyi dus dang /_lo tsA ba chen po rin chen bzang po'i dus su/
'gyur dang dbang lung man ngag gi srol rgyas par byung mod kyang*/_phyi ma'i dus 'dir/_chos 
'di'i dbang rgyud/_man ngag gi srol 'dzin ji lta ba bzhin du ma nyams par bzhugs pa ni/
mar 'gos kyi srol gnyis su grags pa las/_'dir ni/_rgyal sras rlabs po che/_bstan pa 
rin po che mchog tu gces par bzung nas/_chos dang chos ma yin pa rnam par dbye ba'i rnam 

dpyod can/_'gos khug pa lhas btsas zhes mtshan nyi ma ltar du grags pa des/_rgya gar shar 
nub gung gsum du lan bcu gnyis byon/_spyir mkhas pa paN+Di ta'i slob dpon bdun cu/
shes kyi mkha' 'gro ma gnyis rnams la bsten/_mdo sngags kyi chos rnam par dag pa mtha' 
la sbyangs/_bod yul na mdo rgyud 'di dang 'di zhes bya ba/_'phags yul na yod med kyi khungs 
brtsad legs par bcad/_bye brag tu gsang 'dus kyi srol 'dzin chen po/_ma 'dres pa'i slob 
ma lngar grags pa las/_shan+ti pa dang*/_dpal sbas gnyis dang ma mjal/_mngon shes can/
btsun mo can/_mar me mdzad rnams dang /_gzhan yang rgyal bu sprin gyi shugs can/_nag po 
dam tshig rdo rje rnams la yang gtugs nas/_gsang 'dus 'phags skor du grags pa'i dbang 
bka'/_bshad bka'/_man ngag gi zab khyad rnams 'bru gcig kyang nyams pa med par/
bod yul du phebs nas/_mar ston seng ge rgyal mtshan la gnang /_des sdog ye shes seng ge 
la/_des sdog nyi ma seng ge la/_des glan nyi ma lcam la/_des sdog Ar+ya de ba la/_des mkhan 
po 'phags pa skyabs la/_des gser sdings pa gzhon nu 'od la/_des kun mkhyen chos sku 'od 
zer la/_des 'phags 'od yon tan rgya mtsho la/_des bu ston thams cad mkhyen pa la/_des 
khyung po lhas pa la/_des shar pa ye shes rgyal mtshan la/_yang /_gsang ba 'dus pa'i dbang 
bskur klu byang gi dkyil chog nyi shu pa'i lugs bzhin/_kha che paN chen nas/_sa skya paN chen la 
rim par brgyud pa/_rje shar pa'i bar du byon pa rnams dang bcas/_bu ston rin po che'i gsung 
gis/_'di yan chad kyi 'gos lugs kyi dbang bshad man ngag rnams 'bru gcig kyang ma 
nyams par byon yod do/_/ces gsungs pa de nyid/_gong du smos pa bzhin rim par brgyud nas/
shar pa nas kho bo cag gi rje bla ma don gyi slad du mtshan nas smos te/_khyab bdag 'khor lo'i 
dbang phyug kun dga'i mtshan can nyid la bum pa gang byo'i tshul du byon pa yin no/_/klu byang gi 
dkyil chog nyi shu pa'i dbang gi rgyud pa sa skya paN chen las ma rgyud pa ni/_bu ston dang /_khyung 
lhas pa yan la med cing /_'gos lugs kyi dbang gtsang ma ni 'phags pa nyid kyi nyi shu par 
grags pa la brten pa kho na yin gsung ngo*/_/gnyis pa la/_snod rung gi slob ma gang la/ye 

dbang gis ji ltar smin pa mdo tsam du bstan pa dang /smin nas nyams su blang bya'i mngon 
rtogs rgyas par bshad pa'o/_/dang po ni/_dri ma 'khrud par byed pas na dbang zhes bya la/
bskur ba ni/_sbyin pa ste/_gang la na/_slob ma'i rigs lngar bshad pa'i nang nas/_chos 'di 
yongs su rdzogs pa'i snod du rung bas na/_rin po che lta bu'i slob ma la'o/_/gang gis na slob 
pa'i zung 'jug mngon du byas pa'i bla mas ni/chos 'di nas bshad pa'i dbang mtha' dag
bskur nus par gsungs la/_tha na'ang /_rdo rje slob dpon gyi mtshan nyid tshang ba la ni sngags 
kyi tshogs lam du song ba zhig dgos te/_gzhan du na/_slob ma rin po che lta bu la/_slob dpon 
pad dkar lta bus kyang /_smin mi nus par bshad pas so/_/gang du bskur na/_gong du ngos 
'dzin rgyas par bshad zin pa'i brjod bya don gyi rgyud ces bya ba zhing sa gshin pa dang 'dra ba 
der ro/_/ji ltar na dpe rol nang du lhung ba'i sa bon skam po/_chu lud drod gsher dang ma 
'phrad na myu gu mi 'byung la/_phrad na 'byung rung tsam du gnas pa de la/_de dang 'phrad pas/
'byung nges su byas pa cig yod pa de la/_myu gu skye ba'i nus pa mthu can du smin pa zhes brjod pa 
ltar/_rgyu'i rgyud zhing sa dang 'dra ba de dang ngo bo dbyer med du gyur pa'i rang bzhin gnas rigs
sam/_thos pa'i bag chags sam/_khams bde bar gshegs pa'i snying po zhes bya ba'i ming can/
sa lu'i sa bon dang 'dra ba de la dbang bskur sos char dang 'dra ba de dus su byin pas/_tshe 'di 
nyid la/_byang chub 'byung rung gi nus pa smin par byas pa'i tshul gyis so/_/dgos pa ni sa bon 
smin par ma byas na myu gu skyed byed du mi rung ba ltar/_dbang gis smin par ma byas na/_lam du 
zhugs kyang 'bras bu med pa nyid kyi phyir na/_dngos grub rnam pa gnyis bsgrub pa'i phyir du'o/_/
gang zhig bskur bar bya ba dang /_gang du bskur ba'i gnas ni du zhe na/_dang po ni bum pa dang /
gsang ba dang /_gsum pa dang /_bzhi pa rnams so/_/de dag kyang gang du bskur ba'i rgyud/
rdzas tha dad pa med kyang /_sems kyi rdo rje'am/_gzhi dus kyi chos dbyings ye shes gcig pu la 
ldog pas phye na/_bum dbang sku rdo rje la dang*/_gsang dbang gsung rdo rje la dang /_gsum pa 
thugs rdo rje la dang /_bzhi pa ye shes rdo rje'am/_gsum ka la khyab byed du bskur bas dri ma rnam 

bzhi 'khrud par byed cing /_sku bzhi so so'i sa bon nus pa mthu can du byed pa'o/_/ji ltar byed 
pa yang gcig la mtshon na/_gnyen po rig pa ye shes kyi dbang lnga dang*/_spang bya zag bcas kyi 
phung po lnga dang /_phyogs gnyis ka yang gnas pa'i mal ni/_sems brgyud gcig pu las gzhan
med pa der/_re zhig lhan gcig gnas nas/_nus mthu 'gran pa'i tshe/_ji skad du/_blo ni de 
phyogs 'dzin phyir ro/_/zhes bshad pa ltar/_gnas kyis gnas pa'i phyogs gcig gzung bas/
cig shos sun 'byin par byed pa'o/_/de bzhin du/_khams dang skye mched la yang sbyar bas/
tshul de lta bu la ni/_bum pa'i dbang gis lus kyi dri ma dag par byed cing /_lam bskyed rim 
bsgom pa la dbang thob pa zhes bya ste/_bskyed rim gyi mi mthun pa'i phyogs ni ma rig pa'i bag 
chags kyi dbang gis gzung bar snang ba dang /_'dzin par rtog pa dag las gzhan med la/_de 
dag ni bum pa'i dbang bskur gyi rtogs pa nyams su blangs pas/_sun 'byin par nus pa'i phyir/
de bzhin du/_dbang gong ma rnams kyi bskur tshul yang /_thos pa can rnams kyis snga ma bzhin du 
sbyar bas shes par nus so/_/slob ma gang du gzhug pa'i dkyil 'khor gyi grangs ni/_rdul tshon 
gyi dang /_sprul pa'i dang /_tshogs kyi 'khor lo'i dang /_lus kyi dal rnams te/_rje 'gos lo 
tsA ba'i bzhed pas ni/_slob dpon zung 'jug mngon du gyur pa zhig yin na/_slob ma rin po che 
lta bu las dang po par gyur kyang dkyil 'khor de dag gang du zhugs kyang /_bskyed rdzogs so 
so'i smin byed du rung bar 'chad la/_slob dpon klu'i byang chub ni/_slob ma las dang po pa 
bskyed rim bsgom pa'i snod rung du smin par byed pa ni/_rdul tshon gyi dal te/_don tshan nyi shu 
tham pa'i sgo nas bum dbang rdzogs par mdzad do/_/dbang gong ma ni/_rdzogs rim gyi smin byed 
dang /_bskyed rim la ltos nas lam dus kyi dbang du bzhed pa 'dra zhing /_de yang /_tshogs kyi 
'khor lo'am/_lus kyi dkyil 'khor du dbang gong ma gsum bskur bar bzhed pa 'dra la/
brgyud pa'i phyag len la ni/_nyi shu pa'i steng du zung 'jug gsal bar gsungs pa'i gong ma 
gsum gyi cho gas kha bskang nas/_slob ma'i mchog dag stan thog gcig tu smin par mdzad do/_/
dbang gong ma gsum rdzogs rim gyi sngon 'gro dben pa gsum nyams su len pa'i smin byed du 

byas nas/_goms pa'i mthar sems dben mngon du gyur pa'i slob ma la/_slob dpon sgyu lus 
mngon du gyur pa zhig gis/_tshogs kyi dkyil 'khor du 'jug pa nas brtsams te/_dbang bzhi 
rdzogs par bskur ba ni/_rdzogs rim gyi dngos gzhi kun rdzob bden pa'i smin byed du byas nas/
goms pa'i mthar skyu lus mngon du gyur pa'i slob ma la/_slob dpon zung 'jug mngon du gyur 
pas/_rang bzhin lus kyi dkyil 'khor du 'jug pa nas brtsams te/_dbang bzhi rdzogs par 
bskur ba ni/_don dam bden pa'i smin byed du byas nas/_'od gsal la goms pa'i mthar/
slob pa'i zung 'jug dngos 'bras su byung pa des ni/_zung 'jug rdo rje 'chang chen po las sprul 
pa'i dkyil 'khor du dbang bzhi rdzogs par blangs nas/_phyogs las rnam par rgyal ba'i spyod 
pas/_sa dang lam mthar phyin par mdzad do/_/ces pa ni/_'gos kyi bla ma gong ma dag gis 
bzhed par 'chad do/_/de ltar bskyed rdzogs thun mong du smin byed dang*/_rdzogs rim so so'i 
smin byed la yang*/_rig pa'i dbang lnga tshan so sor bskur ba zhig yod pa de'i tshe/_sngags kyi 
thun mong ma yin pa'i dbu ma 'chad tshul la nges pa rnyed tshul cung zad gcig brjod par bya ste/
de yang /_rgyu'i rgyud rang bzhin gyis rnam par dag pa chos dbyings 'od gsal ba de'i steng du/
'khor ba thog med nas glo bur gyi dri ma 'bral rung gi tshul du gnas pa de la/_sa bon dang rnam 
smin gyi dus gnyis su phye nas de re re'i skabs su'ang /_rgyu gang zag gi bdag tu rmongs pa dang*/
'bras bu zag bcas kyi gzugs phung ni 'khor ba'i lus dang /_rgyu 'dod chags dang /_'bras 
bu 'du shes ni/_de'i ngag dang /_rgyu zhe sdang dang /_'bras bu rnam shes ni de'i yid dang /_rgyu 
nga rgyal ser sna dang*/_'bras bu tshor ba ni/_'khor ba'i yon tan dang*/_rgyu phrag dog dang*/
'bras bu 'du byed ni/_'khor ba'i phrin las te/_de dag ni/_nyon mongs pa dang rnam smin gyi 
sgrib pa'i dbang du byas la/_nyon mongs pa de dag gis kun nas bslangs pa'i bya ba ni/_las 
kyi sgrib pa'o/_/de thams cad kyi rtsa bar gyur pa chos kyi bdag tu rmongs pa ni/_shes bya'i sgrib 
pa ste/_de'i bag chags yongs su smin pa las khams gsum pa'i rnam pa can du snang ba ni/
yang dag pa ma yin pa'i kun tu rtog pa ste/_shes bya'i sgrib pa 'khor dang bcas pa'o/_/sgrib pa 

de thams cad la rang rang gi ngo bo rig cing gsal tsam re ldog pas 'byed pa de dag la ni/
chos can so so ba de dag gi chos nyid ces ming du 'dogs shing /_don ni/_rgyu'i rgyud dang dbyer 
med du gyur pas/_dngos po gcig kho na'o/_gcig pu de la tha snyad kyis so sor phye na/_shes 
bya'i sgrib pa rang bzhin gyis rnam par dag pa'i myong ba gsal rig gi cha ni/_gzhi dus kyi rdo rje
sems dpa'i dang*/_gang zag gi bdag 'dzin zag bcas kyi gzugs phung dang bcas pa/_rang 
bzhin gyis rnam par dag pa'i rgyu rgyud ni/_gzhi dus kyi rnam par snang mdzad dang sku rdo rje/_de 
bzhin du sbyar bas gzhi dus kyi 'od dpag med dang gsung rdo rje/_de bzhin du gzhi dus kyi yon 
tan dang phrin las kyi bar du sbyar/_de ltar gzhi dus kyi rnam byang tha snyad so sos bstan pa de dag 
ni/_dngos po gcig kho nar nges la/_spang bya dri ma'i ming can so so ba de dag ni/_kun rdzob 
tu rdza sa tha dad pa kho nar nges pa'i rgyu mtshan gyis/_spong byed lam dus kyi dbang yang drug dang /
sbyang 'bras sangs rgyas kyi tha snyad kyang drug tu phye ba yin no/_/gzhi dus su sa bon dang bag 
chags kyi tshul de ltar gnas kyang /_lam dus su dbang gi chu rgyun dang /_byin rlabs kyi drod 
gsher ma phebs na/_rol nang gi sa bon skam por lus pa dang khyad par med pas na/_dbang 
rnam pa drug po cho gas tshul ji lta ba bzhin du bskur bas na/_gzhi dus kyi sangs rgyas rigs 
drug dang /_ye shes lnga/_lam dus kyi de dang der gnas gyur nas spang bya'i rigs snga ma de dag
dang gnas mal gcig tu gnas nas/_mthu stobs 'gran par byed bzhin pa'i dus so/_/de'i 
tshe/_goms byed kyi yan lag dang bral na ni/_'khor ba nyid du 'gyur la/_ma bral na/_ji 
skad du/_de goms pa las bdag gyur pas/_/la la'i zag pa zad par 'gyur/_/zhes pa ltar/
lam dus kyi gnyen po ji snyed pa phyir mi ldog pa'i sa mngon du byas nas/_'bras dus kyi sku dang 
ye shes nyid du gnas gyur pa ni/_'jig rten na sngags kyi nus pas nyi ma gcig la ston thog 
smin nus pa gcig yod par bshad pa dang 'dra la/_pha rol tu phyin pa'i theg par yang /_gzhi'i 
gnas tshul glo bur gyi dri ma rang bzhin gyis rnam par dag pa nyid du bzhed pa la khyad par med 
kyang /_sgom byed kyi blo ngo ni/_gzhi lam gyi gnas tshul sangs rgyas nyid du thag bcad nas 

goms par byas ma byas kyi khyad par las byung ba'i phyir na/_rgyu'i theg pa dang 'bras bu'i theg pa 
zhes bya ste/_dper na/_sngags kyi nus pa dang bral ba'i lo thog smin pa'i dus yun ring ba 
bzhin no/_/gal te sngags kyi dbu ma gtan la 'bebs byed kyi rigs pa ma bshad pas mi 
rtogs so/_/zhe na/_sngags kyi dbu ma ni gnyis te/_rigs pas sgro 'dogs sel byed dang /
sgom pas nyams su myong bya'o/_/dang po ni phar phyin dang mthun par bshad la/_gnyis pa nyams 
su myong bya ni/_rnal 'byor mngon sum gyis nyams su myong bya la/_rtog pa'i yul dang gzhi mthun 
pa mi srid pa'i phyir rang mtshan nyid do/_/'o na/_dbang las byung ba'i rtogs pa yang /_las 
dang po pa la rtogs pa nyid du skye ba ma yin nam zhe na/_srid mod/_dbang las byung ba'i zhen 
yul goms par byas pas/_mthar phyin pa na/_sangs rgyas kyi ye shes dngos kyi de ma thag rkyen 
du 'gyur ba'i phyir/_mi mtshungs so/_/de ltar bshad na/_bod phyi ma gang dag yid kyi shes pa zag 
med kyi ngo bor skyes pa de'i tshe/_spang bya rnams gang la gnas pa dang*/_sa bon 'jog pa'i gzhi ni 
nga tsam yin no/_/zhes zer ba de la/_snga rabs pa'i rjes 'brang du khas len pa'i cal po dag_/
'phyor chas su byed par snang ngo*/_/zhar la lam gyi sgrub pa po ni/_kun rdzob tu gang zag dang*/
nga tsam sogs byed po bcu gnyis dang /_nges pa'i don du ni/_brjod bya don gyi rgyud du bshad 
zin pa de nyid de/_de kho na zhen yul du bzhag nas/_ad+ma kaHa haM/_zhes gsung gin 'dug 
pa'i phyir/_de las gzhan du/_gsang sngags pa'i grub mtha' la/_nga dang gang zag sogs sgrub 
pa por khas blangs nas/_grol ba po'i bdag khas len pa ni/_bod phyi rabs pa'i'o/_/de ltar/
rig pa'i dbang lnga rdo rje sems dpa' dang drug gis/_slob ma nyid du rgyud yongs su smin par 
byas pa/_bsnyen pa las su rung ba dang /_bdag med pa gnyis la nges pa rnyed pa kha cig/rdo rje 
slob dpon gyi dbang don du gnyer ba la/_dbang de nyid sbyin pa ni bskyed rim bsgom pa'i smin 
byed dngos gzhi yin par ma zad/_rdzogs rim gyi ye shes 'dren pa'i smin byed dngos kyang yin 
te/_e waM zung 'jug gi sdom pa thog mar skye ba'i mgo ni/_slob dpon gyi dbang bskur ba 'di 
nas 'dzin pa yin la/_zung 'jug de mngon du gyur pa ni/_rdzogs rim gyi gtso bo yin pa'i 

phyir/_de yang /_'di ltar/_phyag rgya dang mnyam par sbyar ba ni/_phyi dbyibs kyi e waM zung 
'jug dang /_rdo rje dang dril bu'i de kho na nyid ni/_nang nges don gyi e waM zung 'jug ste/_nges 
don gyi sdom pa de lta bu ni/_sngar dkyil 'khor du 'jug pa'i tshe/_'dzin par khas blangs pa yin 
la/_'dir ni/_de skyes pa'i thog ma'i sa mtshams bzung ba'o/_/'di ni/_sngags pa'i nges 
'byed cha mthun gyi gnas su bzhag dgos te/_zung 'jug gi don la dpe'i ye shes tsam mngon 
du gyur zhing /_don gyi ye shes dngos su skye ba ni/_dbang gong ma la rag las pa'i phyir/_'o na/
bskyed rim rkyang pa mthar phyin pa 'ga' zhig la/_bdag med gnyis mngon sum du mthong ba dang /
goms byed yod par 'chad dgos pa ma yin nam/_zhe na/_yod mod/_de tsam gyis bde ba 
chen po dang zung du 'jug par ma song bas/_bla med kyi mthong lam skyes par bzhag mi nus so/_/
'o na/_bskyed rim rkyang pas sa bdun man chad chod pa dang /_bum dbang sa drug gi rnam gzhag 
sogs gzhan nas bshad pa ji ltar zhe na/_de dag gi tshe yang /_bskyed rim gtso cher goms pa'i 
dbang du byas kyi/_rdzogs rim gyi rtogs pa sngon du ma song bar/_sngags kyi mthong lam mi 
'byung ste/_de med par lam dus kyi bde stong zung du mi 'jug pa'i phyir/_mdor na/_'dir 
bum pa'i dbang ni bcu gcig tu 'chad de/_rig pa'i dbang lnga rdo rje sems dpa' dang slob 
dpon dang brtul zhugs dang /_rjes gnang dang /_lung bstan pa dang /_dbugs dbyung ba 
rnams so/_/de ltar rin po che lta bu'i slob ma bskyed rim la legs par gnas pa/_gzod 
rdzogs rim don du gnyer ba la lus dben gyi thog mar gsang ba'i dbang gis smin par bya 
dgos te/_de med par/_rang byin gyis brlabs pa'i rim pa mi 'byung ba'i phyir/_de ltar/
sngon 'gro lus dben dang /_dngos gzhi ngag rnam par dben pa legs par sbyangs pa'i slob ma 
la/_sngon 'gro sems rnam par dben pa dang /_dngos gzhi sgyu lus kyi smin byed du/_dbang 
gsum pa bskur bar bya ste/_de med par/_snang ba gsum mam/_dga' ba dang po gsum gyi ye 
shes 'dren mi nus pa'i phyir/_de nas sgyu lus 'byongs pa'i slob ma de tsam gyis chog par 'dzin 
pa la/_slob dpon gyi don dam byang chub sems kyi dbang bzhi pa ni/_sngon 'gro 'od gsal 

dang /_dngos gzhi zung 'jug gi don du bskur bar bya ste/_de ma bskur na/_sngags kyi mthong 
lam dang /_sgom pa'i lam smin par mi nus pa'i phyir/_slob pa'i zung 'jug nas/_mi slob 
pa'i sa mngon du byed khar yang*/_rdo rje 'chang las bzhi pa'i dbang nod par bya dgos te/_nye 
rgyus 'bras bu la mtshams sbyor dgos pa'i phyir/_dbang bskur gong ma gsang ba'i dbang 'di la 
ni/_slob dpon bden mthong sa thob pa zhig gtso che ba yin te/_de dag ni slob dpon gyi bsgom 
pa las byung ba'i ting nge 'dzin dang /ye shes kho na'i byin rlabs kyis smin dgos pa'i phyir/
dbang gong ma gsum gyi dngos kyi snod rung gi slob ma yang sngags kyi nges cha chos mchog la gnas 
pa dgos te/_gzung 'dzin gyi rtog pa mgo mnan cing /_mthong lam dngos su skye ba la gegs 
med pa zhig dgos pa'i phyir/_gzhan du dbang gsum pa srid pa'i lam du 'gyur bar dogs 
so/_/de ltar bshad pa 'di ni/_rim pa so so'i rgyu dus su smin byed kyi dbang du byas la/_lam 
dus su grol bar byed pa'i dbang nyams su blangs pas/_bsod nams kyi tshogs mthar phyin 
par byed pa ni/_thabs kyi lam khyad par du 'phags shos zhig yin pa de'i tshe/_dper na/
bskyed rim rkyang pa'i rnal 'byor la gnas pas/_rdul tshon gyi dal du/_slob dpon las dbang 
blangs te/_tshogs kyi 'khor lo la longs spyod pa'am/_slob dpon med na/_gsang rdzas byin 
gyis brlabs pa la mi dbang bas/_bdag nyid 'jug pa tsam bya zhing /_yang 'byor pa yod na/
tshogs kyi 'khor lo rgyas bsdus gang rung dang /_'jug pa nas brtsams te/_slob dpon gyi 
dbang tshun chad rdzogs par blangs zin pa'i de ma thag tu/_dkyil 'khor pas byin gyis brlabs
pa'i dbang rdzas thun mong du 'dod yon lnga'i rnam par snang ba de la/_ci dgar longs spyod chog 
pa yin te/_rdo rje'i slob dpon bden pa mthong bas/_sbyangs rtogs spar gsum grub zin pa'i 
gsang rdzas yin pas so/_/de lta na yang phyag rgya'i dam tshig ji ltar 'dod bzhin du bsten mi 
bsten ni/_dbang gsum pa'i rtogs pa brtan po sngon du song ma song gi khyad par las 'byed do/_/
de ltar bshad pa na/_rim pa snga ma snga ma'i lam dus kyi dbang gi tshe/_rim pa phyi ma phyi ma'i smin 
byed kyi dbang nod pa dang /_bskur bas chog pa ma yin te/_lugs 'dir tshogs kyi dkyil 

'khor gtso che bar gsungs la/_de'i dus kyi rdo rje slob dpon las/_dbang gong ma gsum len 
pa ni/_shin tu 'brel chags pa'i phyir/_'dir/_dmigs kyis bsal ba ni/_dge slong dang 
dge tshul du gyur pa ni/_dang po nas/_chags bral gyi gdul bya nyid du nges pas/_chags can 
gyi lam du 'jug pa'i rigs can du ma gyur mod/_de lta na yang /_rin po che lta bu'i slob ma/
sngags kyi chos mchog rgyud la skyes pa zhig gis ni/_gsang ba'i rdzas ci 'dod bzhin du bsten 
chog pa yin te/_skad cig gnyis par bden pa mngon sum du mthong ba'i nus pa thogs med du 
gyur pa'i phyir dang /_bden pa mthong nas ni/_rang bzhin gyi nyes pa las grol ba'i phyir dang /
bcas rkyang la ni/_dgos pas dgag bya zil gyis gnon nus pa'i phyir/_de lta bur ma gyur 
pa'i sdom brtson la ni dpa' bo dang dpa' mo'i ston mo tsam zhig byin gyis brlabs pas/_dus 
khyad par can gyi bza' ba'i dam tshig gi zas su nges don la 'gro zhing*/_drang don du sdom brtson 
gyi bcas pa las mi 'gal bar byed pa ni/_'phags pa klu sgrub nas rim par brgyud de/_kha che 
paN chen yan chod kyi phyag len no/_/zhes sa skya paN+Di ta'i gsung las byung ngo /_/de ltar smin 
byed dbang gi rim pa zur phyin par brjod zin nas/
gnyis pa lam mngon par rtogs pa'i rim pa bshad pa la gsum ste/_spyang gzhi rnam par 
bzhag pa'i rim pa bstan pa dang*/_sbyong byed rim pa gnyis kyi rnam gzhag ngos bzung ba dang /
'bras bu sku dang ye shes mdor bsdus te bstan pa'o/_/
dang po la gsum ste/_drang don kun rdzob kyi sbyang gzhi rnam par bzhag pa dang /_nges don 
don dam pa'i spyang gzhi rnam par bzhag pa/_sbyang gzhi sbyong ba dang /_spang bya spong ba'i go don so 
sor bshad pa'o/_/dang po la gnyis te/_spyir bshad pa dang /_so sor phye nas bstan pa'o/_/
dang po ni/_rgyu las dang nyon mongs pa'i dbang gis 'bras bu rten 'brel sna tshogs su snang ba ni/
sbyang bar bya ba'i gzhi ste/_rnam shes kyi ngor snang cha mi 'dor bar/_ye shes kyis nyams su myong 
bya gzhan du bsgyur ba'i phyir/_dper na rnam shes kyi ngor myos byed du snang ba de ye shes kyis 
bdud rtsir myong ba bzhin no/_/sbyang gzhi de'ang rgyu kun 'byung dang 'bras bu sdug bsngal gyi dbye 

bas gnyis su phye nas/_rnam gzhag rim par phyi ma nyid dngos su bstan pa ni/_gzhi mi spong 
bar rnam pa gzhan du bsgyur ba la dgongs shing /_de'i shugs la rgyu kun 'byung spang bya nyid du go 
ba yin te/_'bras bu nad ngo shes na de'i shugs la rgyu spang byar shes pa bzhin no/_/'o na/
gzhi nyon mongs pa yang mi spong bar bshad pa ma yin nam zhe na/_rdzogs rim gyi skabs su de 
ltar 'chad mod/_rim pa dang po'i skabs 'dir de ltar ma nges te/_tha mal gyi rnam par rtog pa 
spang byar 'chad pa'i phyir ro/_/rig pa ye shes kyi dbang gis/_rten dang brten pa'i rnam rol sna 
tshogs su snang ba de ni/_sbrang gzhi kun rdzob par bshad ma thag pa de'i sbyong byed du 'jog pa yin 
te/_rnam shes kyi ngor snang ba de/_ye shes kyis gzhan du bsgyur ba'i phyir/_rim pa dang po'i rnal 
'byor des rgyu nyon mongs pa ni dang du mi len par spong ba yin te/_de dang 'dzin stangs 'gal 
ba'i rnam pa can du skyes pa'i phyir/_ji skad du/_kun bzang las/_tha mal rnam rtog rgyun 'di 
ma gtogs pa/_/srid pa'i 'ching ba gzhan ni yod ma yin/_/gang yin de dang rnam pa 'gal 
ba'i sems/_/de dag mngon sum nyid du rtogs par 'gyur/_/zhes bskyed rim gyi skabs su 
bshad pa ltar ro/_/de ltar na/_kun rdzob kyi sbyang gzhi la rgyu 'bras gnyis su phye ba ltar/
de'i sbyong byed la yang /_'bras bu lha'i snang ba dang /_rgyu ye shes kyi rnam rol gnyis su 'byed 
do/_/rim pa dang po'i skabs su/_don dam pa'i sbyang gzhi dang sbyong byed don la gnas pa ltar 
shes dgos te/_rim pa dang po gsal ba rab kyi mthar phyin pa'i tshe na/_chos dang gang zag gi 
bdag med mngon sum du rtogs pa'i ye shes 'byung bar ni/_rnam 'grel mdzad pa'i rigs pas 
'grub la/_de'i tshe shes rab de dang de'i 'gal zla'i sa bon dag gang la lhan cig tu gnas pa'i 
gzhi thun mong ba gcig_/don la yod pa ltar/_go ba ma chags na sbrang gzhi sbyong mi nus pa'i 
phyir/_gnyis pa so sor bshad pa la gnyis las/_dang po rim pa dang po'i sbyang gzhi kun rdzob 
pa ni/_'khor ba sdug bsngal gyi phung pos bsdus pa de yin la/_de yang snod bcud kyi dbye bas 
gnyis su phye nas/_de re re la'ang /_bzhi bzhir phye ba 'di ltar/_snod dang por 'chags pa 
dang /_bar du gnas pa dang /_mthar rgyun 'jig bzhin pa dang /_zhig nas stongs par gyur pa 

ste bzhi dang /_bcud la'ang /_rnam smin gyi phung po dang por skye ba dang /_bar du rgyun gnas pa 
dang /_mthar 'jig bzhin pa dang /_mthar thug zhig zin nas 'od gsal ba nyid du gyur 
pa'o/_/'dir bar do ni/_skye ba'i nang du gtogs te/_sngon dus srid 'byung sha tshugs can/_/
zhes pa'i lung klu byang gis tshad mar mdzad pas so/_/snod kyi 'chags 'jig gnas gsum ni/
tha mal gyi snang ba la phyi rol gyi don du snang zhing zhen pa de yin la/_sngags kyi grub pa'i mtha' 
la ni/_bum dbang bskur phyin chad/_don de dang der snang ba'i rnam rig tsam las ma gtogs 
par/_don gzhan yod par khas mi len la/_rnam par rig pa tsam de la'ang /_kha phyir lta rnam 
shes kyi cha dang /_nang lta ye shes kyi cha gnyis su phye nas/_gzugs sgra lta bu la kun rdzob kyi dang /
don dam pa'i gnyis gnyis su 'byed dgos kyi/_de las gzhan du/_bod phyi ma'i 'dod pa ltar/
phyi rol don du gyur pa'i gzugs sogs las gzhan gnas tshul de bzhin nyid kyi gzugs 
sogs khas mi len pa ltar na/_chos 'dir/_ji skad du/_gzugs la rnam gsum shes byas 
nas/_/zhes sogs kyi skabs nas 'byung ba'i rnam gsum ngos mi zin pa dang /_kha nang lta ye 
shes kyi cha gzugs rdo rje ma la sogs par ma bskyed na/_sbyang gzhi phyi lta'i rnam shes/_bskyed 
rim gyi lha nyid du bsgyur bar khas len mi nus pa dang /_gzugs phung gi sbyong byed lha rnam snang 
lta bur bskyed pa spyi don dang*/_lha ye shes su thag gcod pa sbas don gyi dang /_ye shes stong pa 
nyid du ngo sprod pa mthar thug gi bshad pa nyid du 'chad pa de yang mi rung ngo /_/de ltar shes nas 
tha mal snod kyi 'chags 'jig gnas gsum du snang ba'i rnam rig ni/_rnal 'byor pas rdo rje'i 
sa nas gzung ste/_lha'i gzhal yas khang bskyed gnas bsdad gsum du snang ba'i rnam rig gi 
sbyang gzhir 'jog pa yin te/_rnam rig snga ma de thad sor mi 'jog par phyi ma der bsgyur dgos 
pa'i phyir/_de ltar bskyur ba de ni/_des de sbyong ba'i go ba yin la/_des de sbyangs pa'i tshad la 
ni/_gnas skabs dang mthar thug gnyis las/_dang po ni/_mnyam gzhag tu rnam rig snga ma 
de 'gags nas/_lhar snang ba'i rnam rig de mched pa yin la/_mthar thug ni rjes thob tu rnam 
rig snga ma de 'gags zin pa'o/_/bskyur gzhi 'gags zin na/_bskyur 'bras ji ltar 'jog 

snyam du mi bsam ste/_nang blta ye shes gzhal yas khang du grub pa nyid kyis/_rnam rig snga ma 
de rang shugs kyis 'gag pa'i phyir dang /_de dus kyi sbyang gzhi dngos ni/_nang lta'i cha de nyid 
yin pa'i phyir/_de bzhin du bcud kyi sems can skye bar snang ba'i rnam rig dang /_rten pa lha'i 
mngon byang du snang ba'i rnam rig yang sbyar bar bya ste/_rnam rig de gnyis ka sgrub pa po'i rgyud 
gcig la gnas nas stobs 'gran pa na/_phyi ma shes rgyud dang gcig tu 'dres nas/_rnam rig 
snga ma rgyun chad du byed nus pa'i phyir/_'dir/_bcud skye ba sbyong tshul la rdzus skyes dang mngal 
skyes kyi dbye ba gnyis gsungs pa ni bskal pa dang po'i mi dang /_phyis mngal kha brgyud pa'i dbye 
ba gnyis yod pa la dgongs shing /_snod ni rgyun gcig pu las gzhan du mi 'gyur bas dbye ba 
med do/_/gnyis pa/_nges don don dam pa'i sbyang gzhi sbyong ba'i rnam gzhag ni/_snod kyi 'jig 
rten zhig nas/_bar bskal nyi shu'i ring stong par gnas pa nyid du snang ba'i rnam rig ni mngon 
byang lnga'i dang po stong pa'i byang chub dang /_dkyil 'khor bsdud rim gyis bsdus pa'i 'og tu/
dmigs med du snang ba'i rnam rig gi sbyang gzhir bzhag na legs pa yin te/_rnam rig phyi ma de 
gsal ba rab kyi mthar phyin pa'i tshe/_rnam rig snga ma de mi skye ba'i chos can du byed nus pa'i 
phyir/_gzhung 'grel las/_snod stong pa ye shes kyi sa'i sbyang gzhir bzhag pa de/_snod 'chags 
pa'i tshe thog mar stong pa las 'chags pa'i dbang du mdzad la/_'dir bshad pa ni/_zhig nas 
stong pa la 'jug pa'i dbang du byas pas mi 'gal mod/_gang ltar yang /_stong pa ni med par 
dgag pa la bya ba ma yin te/_de ni ye shes kyi sa'i sbyang gzhir bshad pa'i phyir dang /_'dir 
nam mkhar snang ba'i rnam rig las gzhan pa'i nam mkha' khas mi len pa'i phyir/_de bzhin du/
bcud kyi 'chi ba sher phyin ni/_gzhung 'grel du 'od gsal gyi sbyang gzhir bshad mod/_rim pa 
dang po'i skabs 'dir/_brten pa lha bsdud rim gyis bsdus zin pa'i stong pa nyid kyi sbyang gzhir 
bshad na/_mi 'gal ba yin te/_lhag mos kyi lha 'od gsal du zhugs pa de/_bskal pa dang 
po'i bcud 'chi ba sbyong byed du bshad pa dang rigs mtshungs pa'i phyir/_bod phyi ma kho nar ma 
zad/_snga rabs pa dag gi bsam pa la'ang /_sbyang gzhi rnam par bzhag pa'i rim pa 'dir/

rgyu'i rgyud dam dri ma dang bcas pa'i chos dbyings ye shes/_lam rim pa gnyis kyi sbyang gzhir ma 
bstan no/_/snyam du sems pa de ni mkhas pa min te/_rnam gzhag nyid las/_ji skad du/
rnam par shes pa thams cad kyi bskyed par byed pa po/_rdo rje 'chang chen pos snod kyi 'jig rten 
bskyed zin pa'i 'og tu/_sems can gyi khams spro bar byed de/_zhes pa'i gzhung 'dis ci zhig 
bstan bsam dgos te/_brtag gnyis su/_nga las gnas gsum po'ang 'byung /_/nga yis 'di 
kun khyab pa ste/_/'gro ba'i rang bzhin gzhan ma mthong /_/zhes sogs rang bzhin chos sku la 
dgongs nas/_mang por gsungs pa dag dang don mthun pa'i phyir ro/_/'dir bod phyi ma na re/
rnam gzhag rim par/_ma dag pa'i snod stong pa dpe dang mthun yul du bzhag nas/_de dang 
mthun par ye shes kyis bskyed pa'i tshul 'chad pa yin gyi/_snod stong pa de sbyong byed kyi gnyen po 
'dir ston pa ma yin zhing /_spyir yang grub zin gyi snod 'chags 'jig gnas gsum gyi sbyong 
byed gnyen po lam dus su goms par byed pa yang mi srid cing /_'bras dus su mngon du gyur pa 
yang mi srid de/_gzhan du na chad pa'i mtha' nyid du lhung bar 'gyur ro/_/de lta bas na/_rnam 
gzhag tu snod kyi 'chags 'jig bshad pa ni/_stong pa 'chad byed kyi yan lag tu yin gyi/_dpe 
dang mthun yul du 'chad mi dgos shing /_de las gzhan pa'i dgos pa yang med do/_/de bas 
na/_bcud kyi sems can/_skye 'chi bar do gsum sbyang gzhir gzhag nas/_de sbyong byed du lam 
dus kyi chos longs sprul gsum lam du byed tshul/_sbyang gzhi gsum dpe dang mthun yul du 
bzhag nas/_de dang cha mthun par lam rim pa gnyis la goms par byed do/_/sbyang gzhi gsum 
po de yang /_'dzam gling gi mi kho na'i dbang du byas te/_gzhan ni/_chos 'dis 'tshang rgya ba'i 
rten du mi rung ba'i phyir/_lus rten de nyid kyi skye 'chi bar do gsum sbyangs nas tshe gcig gis 
'tshang rgya ba'i mthun yul gyi dpe dang*/_shes byed kyi gtan tshigs 'god pa'i dbang du mdzad 
nas/_rnam gzhag rim par/_byang chub sems dpa' dga' ldan gyi gnas nas/_mtshan dpe 
'bar ba'i bar do'i tshul gyis lhums su zhugs pa dang*/_mdzad pa rnams rim gyi mdzad nas/
sangs rgyas pa'i rnam gzhag rnams gsungs pa yin no/_/zhes 'chad pa ni/_phyogs snga ma'i zhe 

'dod dpyis phyin pa'o/_/'di brtag par bya ba la bzhi ste/_ma dag pa'i snod sbyong dgos par 
bstan pa/_ma dag pa'i snod grub zin mi sbyong na de'i bcud kyang mi sbyong bar mtshungs pa/_bcud 
kyi skye 'chi bar do gsum sbyong na/bcud kyi 'jig rten mtha' dag sbyong dgos par thal ba/
gsum po sbyangs pa'i don gang yin brtags pas/_kun rdzob mtha' dag la mtshungs par thal 
ba rnams 'jug go_/dang po la gnyis te/_sbyong mi dgos pa la gnod byed dang /_dgos pa'i 
shes byed do/_/dang po ni ma dag pa'i 'jig rten du snang ba 'di/_rim pa dang po'i lam gyis 
sbyang mi dgos pa'am/_mi nus pa'am/_'bras bu med pas yin/_dang po ltar na/_sdug 
bsngal gyi bden pa mtha' dag lam des sbyong mi dgos par 'gyur ro/_/gnyis pa ltar na/_rgyu 
kun 'byung gi bden pa/_lam des spangs pa mi srid par 'gyur ro/_/de ltar na/_sangs rgyas 
kyi sas bsdus pa'i sdug kun gyi bden pa yod pa nyid du thal bar 'gyur ro/_/gnyis pa ni/
de skabs kyi gnyen po med pa yang ma yin te/_rim pa dang po'i skabs su/_sngags lugs kyi 
bdag med pa gnyis mngon sum du mthong ba srid pa'i phyir ro/_/gnyis pa ni/_phyi snod kyi 'jig 
rten yod pa'i phyir/_sbyangs na chad par 'gyur ba dang /_bskal pa dang po'i snod ni 'gags 
nas yun ring ba'i phyir sbyong ba mi 'thad do/_/zhe na/_bcud kyi sems can la yang shes byed de 
dag gi phyir/_de nyid du thal bar 'gyur ro/_/gal te bcud kyi sdug kun ma 'ongs pa sbyang ngo /_/
zhe na/_snod la yang de nyid do/_/bskal pa dang po dang /_snod stongs pa ni/_'gags nas yun 
ring du lon pa'i phyir sbyong mi nus so/_/zhe na/_sems can 'di dag gi skye 'chi bar do yang /
'khor ba thog med nas gtan tshigs de nyid kyi phyir der 'gyur ro/_/snod kyi 'jig rten 
'chags 'jig gnas stongs kyang /_lam ma bsgoms pa rnams la/_ma 'ongs pa rgyun mi chad 
par 'byung ba dang skye 'chi bar do yang rgyu sbyangs pa'i sgo nas sbyong dgos kyi/_grub zin sbyong ba ma 
yin pa ni/_phyogs snga la yang mtshungs pa dang /_spang bya 'gags zin pa'i bag chags kun gzhi 
la yod pa dang /_phyogs snga ltar na/_nga tsam la yod pa rnams/_rgyun mtha'i bar chad med lam 
gyis sel dgos par sde snod pa la grags pa dang /_bag chags sbyong ba dang /_sa bon spong ba'i 

shan ma phyed pa'i nyes pa rnams phyogs snga mar zhugs so/_/gsum pa ni/_lam gyis skye 'chi 
bar do gsum sbyong dgos na/_sngon dus kyi srid pa yang sbyang gzhir 'gro dgos la/_de ltar na/
ma dag pa'i bcud mtha' dag sbyang gzhir 'gyur te/_de dag srid pa bzhir ma 'dus pa med pa'i 
phyir ro/_/de ltar na ma dag pa'i snod la yang der thal ba bzlog mi nus so/_/bzhi pa ni/_sbyang 
gzhi gsum po sbyong ba'i don/_sku gsum lam byed kyi gnyen po bar chad med lam zhig gis/
gsum po la gnod pa byed bzhin pa dang /_sbyangs pa'i don gsum po spangs pa'i 'gog bden 
mngon du byas pa la 'chad dgos pa nyid du nges pas na/_ma rig pa'i dbang gis/_gzung 
'dzin gnyis su snang ba mtha' dag la gtan tshigs de nyid kyi phyir/_kun rdzob kyi bden pa ma 
lus pa sbyang gzhi nyid du gdon mi za bar khas blangs pas phyogs snga ma la nang 'gal ba'i phung 
po mi zad pa'o/_/gnod byed gzhan yang 'di ltar bod phyi ma'i bzhed pa la/_'dus pa'i lam 
rim pa gnyis kyis/_sgrub pa po'i skye 'chi bar do gsum sbyong ba'i go don/_dpe tha mal pa 'chi 
ba dang mthun par/_ye shes kyi sa bskyed pa dang /_shi ba'i 'og tu bar do grub pa dang mthun 
par/_dang po'i mgon po bskyed pa dang /_bar dos skye srid du lus blangs pa dang mthun par/
sprul sku rdor sems su bsgyur nas goms pa ni/_lam dus kyi sku gsum lam byed yin la/
lam des sgrub pa po rang la ma 'ongs pa na 'byung rgyu'i 'chi ba de/_lam dus kyi chos sku nyid du 
dang /_bar dor 'byung rung de lam dus kyi longs sku nyid du dang /_skye gnas su skye ba 'byung rung 
de/_lam dus kyi sprul sku nyid du byas pa'i sgo nas/_tha mal pa gzhan la phyis 'byung ba lta bu'i 
skye 'chi bar do gsum mi 'byung bar byed bzhin pa ni/_/sbyong ba'i don dang /_byas pa ni sbyangs 
pa'i don no/_/gzhan du/_sgrub pa po rang la sngon byung zin pa'i gsum po de ni/_rnam smin phyung 
nas 'gags zin pa'i phyir/_sbyong mi dgos shing /_sbyong nus pa yang ma yin te/_na ning tshig 
pa'i bud shing da lo'i mes sreg pa bzhin no/_/spyir yang skyon sbyong ba ji snyed pa/_rgyu'i nus pa 
bcom pa'i sgo nas spong ba yin gyi/_'bras bu'i ngo bo grub zin spong nus pa ma yin te/_'gags 
zin pa'i phyir/_ji skad du/_skye 'dod nyes pa bcom pa'i phyir/_/gang yang skyon rnams 'gog 

byed pa/_/des bskyed las la nus 'gyur gyi/_/ji ltar byas pa nyams par 'gyur/_/zhes 
gsungs pas so/_/zhes 'chad par byed do/_/'di brtag par bya ba la gsum ste/_rags pa 
dang zhib mo'i rnam gzhag ma phyed pa'i skyon/_sbyang gzhi sbyong ba dang /_spang bya spong ba'i khyad par 
ma phyed pa'i skyon khas blangs nang 'gal mang po byung ba'i skyon no/_/dang po ni/_spyi tsam nas 
rags pa'i rnam gzhag la ma dag pa'i snod bcud 'bras bur grub zin pa rnams sbyang dgos pa 
yin te/_sbrang bya'i dri ma yin pa'i phyir dang /_dper na/_shes rgyud kyi sgrib pa sel dgos pa 
dang /_grub zin gyi mun pa snang bas sel dgos pa bzhin no/_/gzhan du na/_'khor ba thogs 
med kyi sdig ltung rnams/_bshags pa dang de dag gi bag chags sems rgyud la bsgos pa rnams/
spong ba'i rnam gzhag mi 'thad pa dang /_'gags nas yun ring du lon pa'i las kyi nus pa 
gnyen pos ma bcos na/_rnam smin 'byed par byed pa'i phyir dang*/_spang bya 'gags pa dang ma 
skyes pa gnyis la gnyen po'i nus pa 'jug tshul mtshungs par bshad pas na/_spang bya ma 'ongs 
pa spong ba de bas kyang mi 'thad par mtshungs pa'i phyir dang /_spangs pa'i tshad spang bya skye 'phro 
bcad pa la bshad kyang /_spong ba'i tha snyad ni/_grub zin la ma bshad na/_spang bya ngo mi shes 
pa'i phyir/_rnam 'grel mdzad pa'i lung don yang /_'khor ba 'grub byed kyi sred pa ma spangs na 
'phen byed kyi las spong ba la 'bad pa don med do/_/zhes 'chad pa yin gyi/_spang bya gang spong 
thams cad ma 'ongs pa kho na la bshad dgos na/_rgyun mtha'i bar chad med lam gyi ngos skal 
gyi spang bya yang ma 'ongs pa la 'chad dgos pas/_sangs rgyas kyi sa sgrib pa dang bcas pa nyid du 
thal bar 'gyur ro/_/mthong lam bar chad med lam gyi dus su/_de'i ngos skal gyi spang bya'i sa 
bon 'gags pa dang yod pa gang yang mi 'thad par 'gyur te/_de'i spyang bya ni 'byung rung kho na 
la 'chad pa'i phyir ro/_/gnyis pa ni/_phyogs snga mas sbyang gzhi ngos ma zin pas/_sbyang gzhi 
sbyong ba dang /_spang bya spong ba'i shan ma phyed pa yin te/_ma dag pa'i snod bcud ni gnyis ka 
yang /_gnyis snang gi bag chags ma spangs pa rnams la/_de dang der snang ba'i rnam rig las 
gzhan yod pa min te/_yod na gzung 'dzin rdzas gzhan du thal bas theg pa chen po las nyams 

so/_/rnam rig de la'ang /_phyir blta don dang sems can du snang ba dang /_nang blta 'dzin rnam 
gyi ming can gsal rig gi cha gnyis las dang po la snod bcud du tha snyad 'dogs pa yin te/
dper na/_sngo snang dbang shes la sngon por snang ba la/_'jig rten pas sngon po'i tha snyad 
btags pa yin no/_/phyir blta'i cha de dag ni spang bya dang sbyang bya yin/_gdod ma nas yod ma 
myong ba 'ga' zhiga'akhrul pa'i dbang gis snang ba'i dri ma nyid kyi phyir kha nang blta'i cha ni/_sbyang 
gzhi dngos yin te/_dri ma de dag gang la gnas pa'i gzhi nyid du/_gdod ma nas gnas pa'i 
phyir/_de'i phyir bskal pa thog med nas/_phyi mtha'i bar du ma dag pa'i snod bcud kyi snang ba 
gang la 'char ba'i sems can so so'i shes rgyud ma dag pa'i snang ba gang shar de thams cad ni 
spang bya dang sbyang bya'i dri ma yin zhing /_de yang sems can gang gi shes rgyud la gnas pa'i sems 
can de nyid kyi spang bya yin te/_de nyid kyi shes pas bsdus pa'i 'khrul snang yin pa'i phyir/_de 
lta yin pa de'i phyir/_da lta'i dus kyi gsang ba 'dus pa'i rnal 'byor pa las dang po pa de la/
bskal pa dang po'i snod bcud du snang ba de/_rnal 'byor pa de nyid kyi shes rgyud la/_spang bya dang /
sbyang bya dang /_spangs dgos pa dang /_spang nus pa dang /_spong byed kyi gnyen po yang 'byung du 
rung ste/_sgrub pa po de nyid kyi shes rgyud la 'byung ba'i sgrib pa yin pa'i phyir/_bod phyi mas 'dod 
pa'i sbyang gzhi'i don yang de nyid la gnas pa yin te/_sgrub pa po de nyid kyi spang bya yin pa'i phyir 
ro/_/lugs 'dir ni/_sems can rang rang so so la snod bcud du snang ba de ni/_rang rang gi 
shes pas bsdus/_snang gzhi thun mong bar khas len pa ni/_theg pa chen po pa'i lugs ma yin/
de las gzhan du yin na/_de ma thag tu 'chad pa'i 'gal ba'i khur gyis non par 'gyur ro/_/
gsum pa la gsum ste/_bcud kyi sbyong tshul de snod la mtshungs par thal ba/_mtshungs na nang 
'gal ba/_'gal ba gzhan yang brjod pa'o/_/dang po ni/_snod kyi 'chags 'jig stong gsum 
dang mthun pa'i lam dus kyi nyams len des sbyang ba'i gzhi ni/_rnal 'byor pa de'i shes ngor ma 
'ongs pa na 'byung rung gi 'chags 'jig gnas gsum la ngos 'dzin dgos pa dang /_des de 
sbyong nus par yang 'gyur te/_bcud kyi sbyang gzhi sbyong tshul dang mtshungs dgos pa'i phyir/

gnyis pa ni de ltar 'dod na/_kho bo cag la rung yang /_phyogs snga ma la 'gal te/_sgrub pa po 
de sangs rgyas pa'i tshe/_ma dag pa'i snod kyi 'jig rten mi snang bar thal ba dang /_sangs rgyas 
la mi snang na med dgos pa dang /_snod kyi 'jig rten med na/_bcud kyang med dgos pa dang /
de ltar na/_chad pa'i mthar lhung bas so/_/kho bo cag la ni ma dag pa'i snang ba ji snyed pa gdod 
ma nas yod ma myong ba'i phyir/_nyes par mi 'gyur ro/_/gsum pa ni/_ma dag pa'i snod bcud 
sbyang gzhir mi 'dod pa dang /_de sbyong dgos par 'dod pa 'gal/_de sbyong ba'i don snod bcud 
kyi skyon sbyong ba yin gyi/_rang rang gi ldog pa nas sbyong ba ma yin par 'dod na/_sbyang gzhi ma 
yin par 'dod pa dang 'gal te/_rang rang thad sor bzhag nas de'i skyon sbyong ba la sbyang gzhi'i 
tha snyad mdzad pa'i phyir/_sbyang gzhi'i ngos 'dzin spang bya la byed na/_gzungs kyi dbang phyug 
rgyal po'i mdor/_bde gshegs snying po sbyangs gzhir bshad pa dang 'gal/_rnam gzhag rim 
par/_bcud kyi skye 'chi bar do gsum/_sbyong ba gtso bo yin gyi/_snod kyi 'chags 'jig sbyong 
bar dngos su bstan pa med ces zer ba dang /_rnam gzhag rim pa'i gzhung /_bskyed rim gyi 
sgrub thabs ston byed du 'chad pa dang 'gal/_ma dag pa'i snod bcud sbyang gzhi dang spang byar mi 
'dod na/_ye shes kyis bskyed pa'i skabs su/_sngags don bsam pa'i sgo nas/_rgyu mi rgyu kun 
dmigs med du bsam par 'gal/_snod kyi 'chags tshul dang lha'i gzhal yas khang gi bskyed 
tshul mthun par bsgom pa yin mod/_bsgoms pa la 'bras bu mi 'dug ste/_de ltar bsgoms 
pas de'i skyon mi sbyong ba'i phyir/_skyon sbyong zhes smras zin pa ma yin nam/_zhe na/_smras pas ci 
la phan te/_las nyon gyi bdag 'bras su gyur pa ni/_skyon du mi 'dod pa'i phyir/_sems can 
spyi mthun gyi bdag 'bras/_rnal 'byor pa gcig gis sbyang mi nus so/_/zhe na/_thun mong ba lta 
bur snang ba 'di ni bag chags mthun par sad pa yin gyi/_snang gzhi thun mong ba 'dod na/
theg pa chen po las nyams pa 'di ma shes pas na/_'gro ba rigs drug gi ngor/_dngos po 
gcig la mthong snang ma 'khrul ba drug yod par khas len dgos pa byung ngo*/_/rnam gzhag rim 
par snod kyi 'chags 'jig gsungs pa de/_rim pa dang po'i rten bskyed pa'i mthun yul ston pa 

yin gyi/_sbyang gzhi mi ston pa nyid phyogs snga'i zhe 'dod kyi gtso bo yin pas na/_rten la sbyang 
gzhi med par thal ba dang /_dpe dang mthun tshul ma shes pa'i nyes pa gnyis 'jug ste/_rten 
la goms pa mthar phyin par byas pas/_spang bya gang zhig spong /_spang bya med na ha cang thal la/
yod na gang zhig yin/_tha mal gyi snang zhen no/_zhes smras zin pa ma yin nam zhe na/_zin 
mod/_de nyid sbyang gzhir 'gyur te/_de'i mtshan nyid tshang ba'i phyir/_ma dag pa'i snod kyi snang ba 
mi 'gog na/_tha mal gyi snang ba ji ltar 'gog_/gnyis pa ni/_snod zhig pa dang*/_ye shes kyi 
sa mthun tshul yang /_nyi mas snod sregs pa ltar/_shes rab kyis kun rdzob kyi snang ba bsregs 
pa'i 'og tu/_snod dang kun rdzob kyi snang ba gnyis ka chos mthun du sbyor dgos pa las/_ma 
sbyar ba dang /_snod lan gcig stongs kyang /_slar las dbang gis skye ba dang /_gnas tshul 
chos dbyings las gzhan med kyang /_ye shes de nyid gzhal yas khang gi rnam par bskyed pa dpe 
don du sbyor dgos pa las/_mi sbyor bar phyi rol gyi don nyid gnas tshul la yod pa dang /_blo 
ngor de bkag pa'i ye shes kyis/_gnas tshul dang mi mthun pa nyid du 'chad kyin 'dug pa'i 
phyir/
gsum pa/_sbyang gzhi sbyong ba dang /_spang bya spong ba'i go don so sor bshad pa gnyis 
las/_sbyong zhes pa bshad pa'i gzhir bzhag nas/_gang du na/_brjod bya don gyi rgyud du'o/_/
gang na/_spyir sgrib pa gnyis dang*/_skabs 'dir/_ma dag pa'i snod bcud du snang ba'i rnam 
rig_/kha phyir blta'i char gyur pa de'o/_/gang gis na/_spyir rim pa gnyis kyi lam dang*/
skabs 'dir gsang ba 'dus pa'i rten dang brten par bcas pa'i dkyil 'khor du snang ba'i rnam 
rig_/thog mar rtog bcas su skyes pa de dang*/_phyis rtog med du gsal ba rab kyi mthar phyin 
pa de yis so/_/tshul ji ltar du na/_gzhi rgyu rgyud kyi steng du/_spang gnyen gyi snang ba gnyis po 
thog mar lhan cig tu 'grogs nas/_stobs 'gran pa na/_gnyen po rtog bcas kyi tshe/_sbrang 
bya mgo mnon pa dang /_rtog med kyi tshe sa bon drungs 'byin ba'o/_/dgos pa ci'i phyir du na/
sangs rgyas pa na ma dag pa'i snod bcud kyi snang ba mi skye ba'i chos can du byas zin pa gcig 

'byung ba'i phyir du'o/_/des de ltar byed nus pa'i rgyu mtshan ni/_sbyong byed kyi gnyen po bskyed 
rim de/_rgyu'i rgyud kyi gnas tshul la zhugs pas de dang dbyer med du 'dres shing /_sbyang bya'i dri 
ma de dag ni/_gser la g.ya' dang*/_nam mkha' la sprin bzhin du/_glo bur du byung zhing /
gnas tshul la ma zhugs pas na/_sbyang bya sbyong byed kyi lag rjes de/_su zhig dang 'brel zhe na/
sgrub pa po'i nyams len dang ngo*/_/sbyangs pa'i 'bras bu de nyid gang zhe na/_sangs rgyas pa'i 
chos sku'i zhing khams su ni/_chos kyi dbyings 'ba' zhig pa nyid do/_/longs sku'i zhing khams 
su ni ye shes 'ba' zhig las grub pa'i rnam rol sna tshogs pa/_rang gi sas bsdus pa nyid do/_/
sprul sku'i zhing khams su ni/_ma dag pa'i snang ba ji snyed kho na gzhan snang 'ba' zhig gis bsdus 
pa'o/_/gal te/_ma dag pa'i snod bcud nyid sbyang gzhir 'jog mi 'jog/bod phyi ma dang rtsod 
pa'i gzhir gyur pa ma yin nam/_'dir sbyang bya nyid du 'chad pa ci zhe na/_snod bcud du snang 
ba'i rnam rig phyir blta'i cha zhes/_nang blta rang rig dang ldog cha so sor phye bas ni/_zhib 
mor byas pa nyid do/_/de'i phyir gnas skabs gang du yang /_nang blta rang rig gi cha sbyang gzhi 
dang /_phyir blta 'khrul snang gi cha sbyang bya yin pa de so sor ma phye bar/_nang blta nyid gnas 
tshul la zhugs pa de dbang btsan par byas nas sbyang gzhir bzhag pa yin te/_dper na/
mthar thug gi stong gzhi yongs grub kho nar nges kyang /_gnas skabs su gzhan dbang stong 
gzhir bzhag pa yin no/_/gnyis pa ni/_yang dag par na/_sbyang gzhi dang spang bya la gzhi 
mthun mi srid de/_rgyu'i rgyud ni/_gnas skabs gang du yang spang byar byed pa mi srid pa'i phyir 
dang /_sbyang gzhi'i ngos 'dzin/_rgyu'i rgyud dang /_dri bcas sems kyi chos dbyings dang /
khams bde bar gshegs pa'i snying po la ma bshad na/_mdo sngags kyi lam gyi 'gro tshul mtha' 
dag mi shes pa'i phyir dang /_bod phyi ma ni/_kun gzhi 'gog pa'i ngal ba dang*/_kun rdzob kyi 
bden pa lhur len pa'i 'bad rtsol gyis/_bshad ma thag pa'i rnam gzhag de dag las phyi rol du 
gyur pa yin no/_/yang /_mkhas pa snga ma dag gi gsung las/_ma dag pa'i snod bcud kyi rang 
ldog nas sbyang gzhir bzhag pa de/_thad sor 'jog pa'i tshe 'di ltar khas blangs par bya ste/

rim gnyis mtshan nyid pa ni sbyang gzhi yin la/_de sbyong bar byed pa'i lam la yang /_rim pa so 
so'i ming gis 'dogs pa'i rgyu mtshan ni/_sbyang gzhi mtshan nyid pa de dang /_skye 'gag gi rim pa 
mthun pa'o/_/btags pa'i dgos pa ni/_de ltar mthun pa de shes pa'i don du'o//dngos la 
gnod byed ni/_sangs rgyas kyi sas bsdus pa'i snod stug po bkod pa'i zhing khams la ni/_skye 
'jig gnas stongs kyi bskal pa bzhi mi srid pa dang /_de'i bcud la yang /_skye 'chi bar do 
gsum mi srid pa dang /_sbyong byed kyi rim pa nyid ni sangs rgyas kyi sar yang yod pa la dgongs 
so/_/yang /_rnam gzhag rim par/_ji skad du/_rnam par shes pa thams cad kyi bdag po/
rdo rje 'chang chen pos 'jig rten gyi khams ma lus pa bskyed zin pa'i 'og tu/_sems can gyi 
khams spro bar bya ste/_zhes gsungs pa 'dis nges don gyi dbang du byas pa'i sbyang gzhi dang /
sbyong byed gnyis ka ngos gzung ba yin te/_gzhi dus kyi rang bzhin chos sku'am/_brjod bya don 
gyi rgyud gcig pu de rnal 'byor pa rang rang la ltos pa'i rnam par shes pa'i tshogs brgyad po 
'khor dang bcas pa thams cad la khyab byed du 'jug pa'i bdag po dang /_bskyed par byed pa'i 
de ma thag rkyen nyid du yang gyur pa dang /_'bras bu'i ming gis rgyu la btags pa ni/_rdo rje 
'chang dang /_ji skad du/_sems nyid kyis ni sems can 'jig rten dang /_/snod kyi 'jig rten 
shin tu sna tshogs bkod/_/'gro ba ma lus las las skyes par gsungs/_/sems spangs nas 
ni las kyang yod ma yin/_/zhes/_sgrub pa po rang gi bcud du ma zad/_snod kyang rang sems 
las byung bar gsungs pa dang /_lam gyi skabs su yang /_rang nyid lam dus kyi rdo rje 'chang 
chen por gyur pas/_rten dang brten par bcas pa'i dkyil 'khor pa thams cad/_rnal 'byor 
pa rang nyid kyi ye shes kho na las bsgrubs pa dang /_sangs rgyas pa na yang*/_snod bcud gnyis 
ka yang rnal 'byor pa rang gi zhing sbyangs pa'i mthu las byung ba'i phyir/_bod phyi ma ni 'chad tshul 
'di las gzhan du 'dod do/_/yang /_rnam gzhag tu/_byang chub sems dpa' don grub dga' 
ldan gyi gnas su shi 'phos te/_bar do mtshan dpe yongs su rdzogs pa'i lus can du byon nas/
mi'i skye ba yongs su bzung nas sangs rgyas par gsungs pa ni/_sngon byon ston pa'i rnam thar 

bshad pas/_rjes 'jug lam la slob tshul yang /_dad 'dun myur du skyes nas bde blag tu 
slob pa'i ched du yin te/_byang chub sems dpa' don grub kyang /_srid pa tha ma pa 'od gsal 
mngon du byas nas/_sangs rgyas par shes te/_spro ba 'phel ba'i phyir ro/_/de ltar sbyang gzhi 
dang sbyong byed ji ltar sbyong ba'i rim pa bstan nas/
gnyis pa sbyong byed lam gyi dngos gzhi bstan pa la gnyis te/_sbyong byed bskyed rim gyi 
rnam par bzhag pa dang /_sbyong byed rdzogs rim gyi rnam par bzhag pa'o/_/dang po la gsum ste/
sngon 'gro dang dngos gzhi dang /_rjes so/_/dang po ni/_'phags pas sgrub thabs kyi thog mar 
bsrung 'khor bsgom pa nas dngos gzhi ye shes kyi sa la 'jug pa tsam las ma gsungs kyang /
'grel mdzad la la dang /_bod phyi ma dag_/sngon 'gro tshogs gnyis sog pa byed mi byed dang*/
'khor lo ser po rtsibs bcu pa sgom par byed mi byed kyi srol mi mthun pa dag byung ba las/
thog mar gzhan gyi lugs la rnam par brtags pas rang gi lugs 'jog shes par 'grub pa'i 
tshul 'di ltar/_bod phyi ma na re/_sngon 'gro dag gi snga rol tu stong nyid sgom pa dang /_ye shes 
kyi sa bskyed pa'i dus su stong nyid bsgom pa ni don mi gcig ste/_snga ma ni/_tha mal gyi snang zhen 
'gog pa'i phyir yin la/_phyi ma ni sbyang gzhi'i skabs su snod stong pa dang /_chos mthun sbyor ba 
dang /_'gog pa yang 'chi ba sbyong ba'i ched du yin zhes 'chad do/_/'di la yang gnyis te/
spyir mi 'thad pa dang khas blangs 'gal 'du zhugs pa'o/_/dang po ni/_sngags lam gyi thog 
mar stong nyid goms par byed tshul la gnyis las mi 'da' ste rgya che ba sgro 'dogs gcod pa'i 
dbang du byas pa dang /_rgya chung ba mngon rtogs nyams len gyi dbang du byas pa gnyis las/
dang po ni/_rang stong gi tshul can dang /_phyi ma ni/_gzhan stong gi tshul can dag ste/_de dag 
gi sgo nas stong nyid goms tshul snga phyi la khyad par 'byed na/_'byed la rag mod/_bod phyi mas 
'chad pa'i stong pa nyid kyi ngos 'dzin ni/_shing rta'i srol gnyis po gang du yang mi gtogs te/
chos can tshad grub kyi steng du dgag bya rang gi mtshan nyid kyis grub pa zhes pa'i ming can tha snyad 
kyi tshe yang mi 'grub pa zhig/bkag pa la stong pa nyid kyi ngos 'dzin du 'dod kyin 'dug pa'i phyir 

dang /_snga phyi gnyis la de las gzhan pa'i khyad par 'byed mi nus pa'i phyir/_gnyis pa ni/_lta 
ba la phu thag chod pa'i sgrub pa pos/_sngags don bsams pas/_tha mal gyi snang ba khegs sam 
mi khegs/_gnyis pa ltar na/_dngos su 'gal la/_dang po ltar na/_snang ba de tshad mas ma 
grub na ni/_kun rdzob la skur pa btab pa dang /_chos can gzhi ma grub bkag pa'i stong pa nyid 
kyi go mi chod par 'dod pa dang 'gal/_tha mal gyi zhen pa la yang de dang 'dra ste/_bod phyi ma la 
'gal ba sha stag go_/gal te snang zhen gyi ngos 'dzin rang gi mtshan nyid kyis grub par snang ba 
dang /_zhen pa la 'chad do/_/zhe na/_rnal 'byor pa so so skye bo la ni/_snang tsam mi khegs na/
de ltar snang ba yang khegs mi nus la/_sgrub pa po 'phags pa'i mnyam gzhag tu ni/_snang tsam 
yang khegs dgos la/_slob pa'i rjes thob tu ni/_zhen pa khegs pa nyid kyis chog mod/_snang 
ba tsam 'gog mi dgos shing /_nus pa yang ma yin no/_/yang /_'di skad du/_nges ngor 'gog 
pa yin zhes zer mod/_tshad mas grub pa 'gog pa'i nges blo ni log shes las ma 'das so/_/
yang /_ye shes kyi sa'i sgom tshul/_snod stong pa dang mthun par bsgom zhes pa yang /_phyin ci 
log tu song ste/_stong nyid go chod po'i sgom tshul/_go ma chod cig dang mthun par song ba'i phyir/
de'i shes byed/_snod stong pa des rigs pas gtan la phab pa'i stong nyid kyi go yang mi chod/
sngags don bsam pa'i stong nyid kyi go yang mi chod pa'i phyir/_mthun dpe dang mthun chos kyi 
mthun tshul sbyor ba yang phyin ci log pa yin te/_shin tu lkog tu gyur pa cig_/mthun dper bzhag 
nas/_rnal 'byor pa'i nyams myong mngon sum gyis 'grub bo zhes pa gcig_/rnal 'byor pa de 
la shin tu lkog tu gyur pa gcig dang mthun par sgom dgos zhes par song ba'i phyir/_'o na mthun 
tshul ji lta bu zhe na/_rnal 'byor pas lam dus su nyams su myong ba'i rim pa 'di dang cha 'dra ba 
zhig gzhi dus lkog tu gyur pa snod kyi 'chags 'jig lta bu la yang yod do/_/zhes lung dang sbyor 
ba yin no/_/yang sems can 'chi ba'i rim pa dang mthun par/_rnal 'byor pas ye shes kyi sa 
bsgom pa yang min te/_ye shes kyi sa ni rnal 'byor pa rang gi nyams su myong bas grub pa'i da 
ltar ba yin la/_rnal 'byor pa rang gi 'chi ba ni/_ma 'ongs pa na 'byung rung tsam las ma 'das 

pas/_de de'i mthun dpe dang mthun yul du mi rung ba'i phyir dang /_sems can gzhan gyi 'chi 
ba yang der mi rung ba'i phyir/_'o na ci zhe na/_rnal 'byor pa rang nyid lhag mos kyi gtso bor 
gyur pa de/_'od gsal du rim gyis bcug nas/_goms pa tshad du sleb pa de la/_mthar 
'byung ba bsdud rim gyis 'chi ba la khad nye ba'i tshe/_sngags lam dus su lhag mos 'od gsal 
du bcug pa'i rim pa dang cha mthun par byung ba de/_ngo 'phrod par byas nas goms pas tha mal 
gyi 'chi ba rang mtshan pa mi 'byung bar byed pa yin no/_/yang /_sngon 'gro'i skabs 'dir/
bod phyi ma na re/_bgegs mthar byed kyis mchod rdzas rnams bsang sbyangs byin gyis rlob pa'i 
go don/_tha mal gyi rnam par rtog pa sbyangs nas/_bde stong dbyer med kyi 'od gsal du bcug 
nas de'i ngang las rang rang gi sa bon las byung ba'i rnam pa mchod rdzas/_ngo bo bde stong dbyer 
med byed las dbang po drug gi spyod yul du zag pa med pa'i bde ba bskyed pa zhig tu gyur pa 
yin/_zhes 'chad do/_/spyir/_sngags kyi grub mtha'i 'jog mtshams shes na/_de lta bu zhig 
yin mod/_phyogs snga ma la nang 'gal ba 'di ltar/_de'i tshe/_rnam pa mchod rdzas su snang ba de/
rang rang gi yul can zag bcas kyi dbang po drug la/_tha mal gyi me tog la sogs par snang ba 
yin nam/_bdag mdun gyi lha'i ye shes la/_bde stong dbyer med kyi mchod rdzas de nyid snang 
ba yin/_dang po ltar na/_dbang po drug gi spyod yul du/_zag med kyi bde ba bskyed pa 'gal 
te/_tha mal gyi yul yul can dang khyad par ma dmigs pa'i phyir/_tha mal gyi mchod rdzas 'od 
gsal du bcug pa de/_rang rang gi yul can rtog med kyi ngor yin nam/_rtog bcas kyi ngor 
yin/_dang po ltar na/_rnam pa tha mal gyi mchod rdzas su snang bar 'gal/_gnyis pa ltar na 
rtog pa de 'jug yul la 'khrul lam ma 'khrul/_'khrul na log shes su song /_ma 'khrul na 
dbang po drug la tha mal gyi mchod rdzas su snang ba de 'khrul par 'gyur te/_gnas tshul bde stong
dbyer med kyi ye shes su gnas pa la/_snang tshul tha mal gyi mchod rdzas su snang ba'i phyir/
khyed kyi phyogs la ji ltar zhe na/_de ltar byin gyis rlob byed kyi rtog pa dang /_rtog med kyi shes 
pa gang yin kyang /_'jug yul la mi bslu bar nges la/_byin gyis ma rlabs pa'i dus dang /

khyad med du snang ba'i rnam rig ni rtog bcas dang rtog med gang yin kyang log pa'i shes pa kho na 
ste/_rab rib can la skra shad du snang ba bzhin no/_/yang bod phyi ma na re/_bsrung 'khor gyi 
skabs su/_'khor lo ser po rtsibs bcu pa/_mdor bcas su gsal bar ma gsungs kyang /
nges par khas len dgos pa yin te/_rgyud phyi ma las/_kun nas ser ba'i 'khor lo ni/_/rtsibs 
bcu de dbus rnam par bsam/_/rtsibs bcu la ni khro bo bcu/_/ye shes bdag nyid bcu las 
byung*/_/zhes bshad pa dang /_rgyud phyi ma ni/_'dir bshad rgyud du khas len dgos pas so/_/
zhes dang /_'khor lo de yang /_lte ba khong stong dang /_rtsibs rnams bcar leb yin gyi/
rtsibs kyi nang na khro bo 'khod par bshad pa tsam gyis khong stong du mi 'grub ste/_sbyong rgyud du/
rtsibs kyi nang ni thams cad na/_/bzhugs pa'i rdo rje sems dpa' sogs/_/zhes bshad pa 
bzhin no/_/zhes dang /_lte ba sbubs can gyi dbus drang por/_thog mar rdo rje 'chang yum chos 
dbyings rdo rje ma dang bcas pa/_dkar po zhal gsum phyag drug pa bskyed nas/_khro bo bcu mi ba
skyod pa dang bcas pa yab yum snyoms par zhugs pa'i brten gyis bsgrubs pa las/_khro bo bcu 
yum gyi mkha' nang du bzhag/mi bskyod pa thugs khar drangs/_phyir spros slar thim pas/_rang 
nyid zhe sdang rdo rjer gyur te/_khro bo bcu mngal 'byin gyi tshul gyis 'khor lo'i rtsibs rnams la ga
nas gang gi ma reg pa'i tshul gyis 'god pa yin no/_/zhes dang /_nang sbubs can du lha 'god 
pa ni/_rnying ma'i lugs yin pa dang /_'khor lo 'khor la/_lha mi 'khor ba'i rnam gzhag 
nyams par 'gyur ro/_/zhes 'chad do/_/tshig don 'di dag la/_kho bo cag gi rje bla ma'i 
gsung gis/_dgag pa 'di ltar mdzad de/_'dir 'khor lo rtsibs bcu pa mi 'thad/_khro bo 
la mngal 'byin mi 'thad/_rdo rje 'chang zhal gsum phyag drug pa mi 'thad/_khro bo rtsibs kyi phyi 
rol tu 'god pa mi 'thad pa'o/_/dang po la gnyis te/_rgyud phyi ma'i lung gis mi 'grub/
'grub na ha cang thal ba'o/_/dang po ni rgyud phyi ma bshad rgyud yin kyang /_de nas bshad pa sgrub 
thabs kyi yan lag tu kha skong dgos par mi 'grub ste/_'phags pa nyid kyis mdo dang bsres pa 
las/_bsgrub pa'i thabs mdor byas pa 'di/_rtsa rgyud le'u bcu bdun pa las gsungs pa de nyid 

bsdus te brjod par bya'o/_/zhes gsungs kyi/_bshad rgyud nas kha skong dgos par ma bshad 
pa'i phyir dang /_gal te dgos na'ang /_rdo rje'i rwa gur gyi nang du 'ong ba yin gyi/_de'i phyi rol 
tu 'ong ba mi rigs pa'i phyir dang*/_bgegs la bsnun bsreg bcings gsum yod pa'i sar/
'khor lo rtsibs bcu pa mi 'chad pa dang /de yod pa'i sar yang cig shos mi 'chad pa ni/
dus 'khor ma gtogs/_bla med kyi sgrub thabs kun gyi spyi lugs yin pa'i phyir dang /_steng gi 
khro bo'i rgyab tu khron pa lta bu'i 'brub khung yang byed dka' ba'i phyir/_gnyis pa ni/_rgyud phyi ma 
nas bshad pa de nyid khungs su byas nas/_'dir byed na yang /_chos 'byung gru gsum pa gcig 
gi dbus su/_'khor lo 'god rigs par 'gyur te/_de dbus zhes pa/_chos 'byung gi dbus 
la bshad pa'i phyir te/_ji skad du/_rig pa'i skyes bu rdo rje can/_/longs spyod bzhi dang yang dag 
ldan/_/sku gsung thugs kyi dbye ba yis/_/gru gsum rnams su rnam par brjod/_/kun nas 
ser ba'i zhes sogs sbrel ba'i phyir dang /_'khor lo ser po 'di sgrub thabs kyi sngon 'gror 
bsgom dgos na/_sgrub thabs kun tu bzang po nyid du 'god pa cis kyang 'brel chags pa las 
der ma byung bas bsal lo des na/_'di ni gnod pa phyir bzlog pa'i las tshogs kyi 'khor lo 
zur du phyung ba/_gtsug tor 'khor lo bsgyur ba dang 'brel ba zhig go_/gnyis pa/_khro bo la 
mngal 'byin mi 'thad pa ni/_'di ltar mngal du bsgrubs nas 'byin pa po rdo rje 'chang yin nam/
zhe sdang rdo rje la 'chad/_dang po mi 'thad de/_zhe sdang rdo rje'i ting 'dzin gyis/_/zhes bshad kyi/
rdo rje 'dzin pa'i ting 'dzin gyis/_/gnas bsrung ba ni brtsams par bya/_/zhes ma bshad pa'i 
phyir/_gnyis pa ltar na/_khro bo bcu bskyed pa po rdo rje 'chang nyid du khas blangs pa dang 'gal/
gal te snga mas bsgrubs nas phyi mas 'byin pa ci zhig 'gal zhe na/_lha rigs mi 'dra ba gzhan 
gyis bsgrubs nas/_gzhan gyi mngal nas 'byin pa de 'dra/_mngal 'byin khungs thub gang la
yang bshad pa med cing /_yab zhe sdang rdo rjer bsgyur ba bzhin du/_yum reg bya rdo rje mar bsgyur 
ram mi bsgyur/_ma bsgyur na ni/_de lta bu'i lha yab yum gang nas kyang ma bshad/_bsgyur na ni/
yab sgyur byed kyi rkyen mi bskyod pa rjes zhugs yin mod/_yum rkyen gang gis bsgyur/_yab kyi 

dbang gis thams cad 'gyur dgos na/_mkha' nang gi khro bo rnams kyang rigs 'chol par gyur 
pa ma yin nam/_yang na/_zhe sdang rdo rje'i rgyu rdo rje 'chang 'di/_zhal gcig phyag gnyis par 
'chad pa dang*/_zhal gsum phyag drug par 'chad pa'i lugs gnyis ka rgya bod du byung ba la/
bod phyi ma na re/_'di zhal gsum phyag drug par 'chad dgos te/_klu byang gi rnam gzhag rim 
par/_gsang ba 'dus pa'i lha thams cad zhal gsum phyag drug par/_rdo rje slob dpon la zhus 
lan gyi sgo nas gtan la phab pa'i phyir/_zhes bshad pa la sun 'byin pa 'di ltar mdzad de/
gsang ba 'dus pa'i lha thams cad de ltar nges zhes zer ba de/_gsang 'dus kyi rgyud nas 
bshad pa'i lha thams cad der nges sam/_de'i mngon rtogs tshar gcig gi lha rnams der nges 
sam/_de'i dkyil 'khor la 'god pa'i lha rnams der nges pa yin zhes brtagadang po ltar na ha 
cang thal zhing /_gnyis pa ltar na rigs bdag dang /_thun mtshams kyi rdo rje sems dpa' yang 
der thal ba dang /_gsum pa ltar na/_de tsam gyis bsgrub bya mi 'grub ste/_de ni dkyil 'khor 
la 'god pa'i lha ma yin pa'i phyir/_red mda' ba na re/_rdo rje 'chang 'di'i khungs ni/_ji skad 
du/_rdo rje sems dpa'i rgyal po che/_/rnam par snang mdzad 'dra ba'i mdog/sangs rgyas rdo rje 
gsum 'dzin 'gyur/_/zhes gsungs pa de yin par mdo bsres nyid las bshad la/_rdo rje 
gsum zhes pas/_zhal gsum par 'grub pa'i phyir/_zhes 'chad pa ni/_rnam par ma brtags 
pa yin te/_rgyud de'i 'grel pa sgron gsal du/_rdo rje sems dpa' ni mi bskyod pa'o/_/rgyal po 
chen po ni rin chen 'byung ldan no/_/rnam par snang mdzad ni de nyid do/_/sangs rgyas ni 'od dpag 
med do/_/rdo rje gsum 'dzin ni don yod grub pa'o/_/zhes gsungs pa dang /_rgyu'i rdo rje 'chang 
de rigs lnga'i bdag nyid du ston par byed kyi/_zhal gsum par 'chad pa yig don la ma zhugs 
pa'i phyir /_des na/_'di yi thad kyi mdo bsres las/_rdo rje 'chang bdag nyid ji lta ba bzhin 
du bsgom par bya ste/_zhes gsungs pas/_zhal gcig phyag gnyis par 'grub ste/_skabs
'dir/_sgrub pa po mngon rtogs kyi rim pa la thog mar 'jug pa yin pas/_lhar bskyed pa sngon 
du ma song ba'i phyir/_des na/_dang po'i mgon po zhal gsum pa yin du chug kyang mi mtshungs 

so/_/gsum pa la/_spyir mi 'thad/_skabs 'dir mi 'thad/_rtsibs bcu pa'i rnam gzhag ma 
shes pa'o/_/dang po ni/_bsrung 'khor ser po'i rtsibs bcar leb yin pa'i shes byed du/
ngan song sbyong rgyud 'dren pa ni/_chos kyi 'khor lo dang /_bsrung 'khor la sogs pa shan ma phyed 
pa ste/_de nyid las chos kyi 'khor lo 'dra ba la/_/lte bar bcas shing rtsibs bcu drug/zhes 
bshad pa'i phyir/_gnyis pa ni/_zhe sdang rdo rje'i thugs ka nas/_khro bo rnams phyogs mtshams 
su spro ba'i lung shes byed du drangs nas khro bo rnams 'khor lo'i rtsibs la 'god pa shin tu gsal 
zer ba/_'phags skor na 'khor lo gsal por ma bshad zer ba'i rang tshig dang 'gal ba dang /
phyogs mtshams bcu po 'khor lo'i rtsibs kyi phyi rol tu ngos gzung na/_steng 'og gi khro bo gnyis 
la ha cang thal bar 'gyur pa dang /_'khor lo'i rtsibs kyi phyogs mtshams ma nges pas 'gal 
lo/_/gsum pa ni/_rtsibs kyi nang du khro bo bzhugs pa tsam gyis/_khro bo 'khor dgos par 
thal ba ma yin te/_nas gang tsam gyis ma reg pa 'dir yang mtshungs pa'i phyir/_de lta na'ang /
rtsibs kyi bar mtshams so so'i lha bskyel bar 'gyur ro/_/zhe na/_thams cad ye shes las 
grub pa nyams so/_/de lta mod kyi las dang po pa'i blo ngor mtshams pa dgos so/_/zhe na/_de 
lta na yang /_rtsibs dang lte ba'i thob thang gi sa mtshams bgos pas 'grub bo/_/'khor lo 
sbubs can dang de'i nang du lha bskyed pa/_rnying ma kho na'i lugs yin pa dang /_de'i rgyu mtshan 
gyis mi 'thad na/_steng 'og gi khro bo rnams gang du gnas pa dang /_zhe sdang rdo rje gang du bzhugs 
nas khro bo spro tshul 'gal 'du zhugs pa dang /_kye+e rdo rje'i bshad rgyud gur dang /_dus kyi 'khor 
lo las gsungs pa mtha' dag 'dor dgos par 'gyur ro/_/de ltar sngon 'gro'i skabs su 
gzhan gyis brtags pa'i mtha' bsal nas/_gnyis pa dngos gzhi la/_gsum ste/_gang du 
gnas pa'i sa la dang /_gang gnas pa'i gzhal yas khang la dang /_der gnas pa'i lha'i rnam 
gzhag la/_gzhan gyis brtags pa'i mtha' bsal ba'o/_/dang po la gnyis te/_ye shes kyi 
sa bskyed pa'i tshul bshad nas ngo bo ngos bzung ba dang /_rdo rje'i sa yang de ltar bshad pa'o/_/
dang po la gnyis te/_sgro 'dogs gcod byed kyi stong nyid bsams nas/_mtshan 'dzin sel ba 

dang /_mtshan 'dzin dang bral ba'i ye shes bskyed rim gyi rten gzhir bzhag pa'o/_/dang po la 
gnyis te/_dngos dang gzhan gyis brtags pa'i mtha' bsal ba'o/_/dang po ni/_spyir/
sngags nyams len gyi thog mar/_sgro 'dogs gcod byed kyi stong nyid sgom tshul la shing rta'i srol 
gnyis byung ste/_mtshan mar 'dzin pa'i blo/_rang gi ngo ldog nas 'gog pa dang /_yul gyi spros 
pa'i mtha' kun bkag pa'i sgo nas/_yul can gyi spros pa'i mtha' shugs la khegs pa'i tshul 
lo/_/dang po ni/_bka' 'khor lo gsum pa dgongs 'grel dang bcas pa nas byung la/_phyi ma 
ni/_bka' 'khor lo bar pa dgongs 'grel dang bcas pa nas byung ngo*/_/gnyis kas kyang 
mtshan 'dzin gyi rtog pa sel nus pa la khyad par med kyang /_stong nyid kyi ngos 'dzin med par 
dgag pa dang /_ma yin par dgag pa'i dbye bas so sor 'byed pa las/_'dir ni/_med par 
dgag pa'i dbang du byas nas/_thog mar 'di skad du/_dngos po med pas sgom pa med/_/sgom 
par bya ba sgom pa min/_/de ltar dngos po dngos med pas/_/sgom pa dmigs su med pa'o/_/
zhes ngag tu brjod cing /_yid la dran bzhin pas/_snod bcud dam rgyu ba dang mi rgyu ba'i chos 
thams cad/_rang gi ngo bos stong pa'i med par dgag pa nyid du bcug pa'o/_/'di la chos can 
gyi dbye bas rnam par thar pa'i sgo gsum ste/_rang gi ngo bos stong pa ni/_sgom pa dmigs su 
med pa'o/_/rgyu'i mtshan ma med pa ni/_sgom pa po med pa'o/_/'bras bu la smon pa med pa ni/
sgom par bya ba dmigs su med pa ste/_'dis mtshon nas/_chos gang yang yod pa ma yin zhing /
de bkag pa'i shul na/_spros pa'i mtha' gang yang khas blang bar bya ba min te/_chos thams cad 
rang stong du thag bcad pa'i phyir/_gnyis pa ni/_bod phyi mas/_dbu ma'i grub mtha' 'jog pa 
na/_chos thams cad stong pa nyid du bsgom pa'i don bden med bsgom pa la bya ba yin gyis/
spyir chos thams cad yod pa min pa la byas na chad pa'i mtha' nyid du lhung bar 'gyur ro/_/zhes 
dang /_sngags kyi grub mtha' 'jog pa na/_bskyed rim gyi thog mar stong pa nyid bsgom pa ni 
snod bcud thams cad bde stong dbyer med kyi 'od gsal du bcug pa yin/_zhes 'chad do/_/
brtag par bya ba la gnyis te/_'jog tshul snga ma la brtag par bya ba dang /_phyi ma la brtag 

par bya'o/_/dang po ni/_'dir [》]snod bcud thams cad rnal 'byor pas stong pa nyid du nges pa dang /
thams cad tshad mas grub pa mnyam du yod pa de'i tshe/_rten gzhal yas khang dang brten pa lha 
nyid du thog mar bskyed pa dang /_de nas gsal ba dang /_gsal ba rab kyi mthar phyin pa 
gcig mi 'byung na ni/_rnal 'byor la goms pa don med par 'gyur la/_'byung na ni/_tha mal 
gyi snod bcud dang /_lha'i snod bcud go sa gcig na yod dam/_tha dad du gnas/_phyi ma ltar 
na bsgom pa don med par 'gyur te/_rnal 'byor pa'i bskyed rim gyis rang la snang ba'i tha mal 
gyi snod bcud la gnod pa cung zad kyang mi skye bar/_gnas sa 'brel med tha dad du gnas pa'i 
phyir/_dang po ltar na/_go sa gcig pu de nyid du 'brel med rdzas gzhan du snang ngam/_rdzas 
gcig tu snang /_dang po ltar na snga ma de nyid du thal bar 'gyur zhing /_phyi ma ltar na/_bskyed 
rim sgom pa'i thog mar stong nyid bsgoms pa don med par 'gyur te/_ma dag pa'i snang ba thad 
sor bzhag pas bskyed rim bsgom pa la cung zad kyang mi gnod pa'i phyir/_'gal ba la mi 
'khrul pa'i tshad ma yod par 'gyur te/_rnal 'byor pa'i blo la ma dag pa'i snod bcud dang /
dag pa'i snod bcud rdzas gcig tu snang ba'i phyir/_gal te rnal 'byor pa'i blo ngor tha mal gyi 
snod bcud lha dang gzhal yas khang du snang ba yin no/_/zhe na/_de ltar snang ba'i blo log shes su 
thal bar 'gyur te/_gnas tshul tha mal du gnas nas/_snang tshul ltar snang ba'i phyir/_de la 
'di skad du/_de ltar thal ba la 'di skad ces zer te/_goms pa'i stobs kyi rnal 'byor pa'i 
nges ngor tha mal gyi snang ba bzlog cing /_de'i stobs kyis/_tha mal gyi snang ba mi 'char ba srid 
de/_nges shes kyi rgyun des de ltar 'char ba'i de ma thag rkyen gyi nus pa nyams par byas pa'i 
phyir/_de skad du yang /_la lar kun tu chags sems can/_/don nye ba la'ang 'dzin med gang /_/
chags pas gzhan bskyed nus nyams phyir/_/zhes rigs pa'i rgyal pos gsungs pa ltar ro/_/
zhes 'chad pa ni don nor ba dang /_dpe don ma 'grig pa dang /_rnam 'grel gyi lung don ma shes 
pa'o/_/dang po ni/_khyed rang gi lugs la/_rnal 'byor pa'i blo ngor snod bcud bden par grub 
pa khegs kyi/_snod bcud kyi snang ba mi bzlog zer rgyu la/_de bzlog par khas blangs pas/

stong nyid goms byed kyi blo log shes su khas blangs te/_tshad mas grub pa'i snod bcud med par 
nges pa'i phyir/_blo ngor snod bcud med par ma btang na/_lha'i gzhal yas khang 'jog sa ma 
byung ba la bsams pa yin mod/_'jog sa de 'ong ba la ni/_de'i 'jog sa la gegs byed kyi 
snod bcud gdod ma nas med pa la med par ngo 'phrod pa gcig dgos pa yin no/_/gnyis pa 
ni/_yod bzhin du med par goms pas/_med pa la gsal snang skye ba'i dper brjod du/_sgra 
med par nges pa'i stobs kyis sgra 'dzin nyan shes mi skye ba zhig 'god rgyu byung na/_'grig pa yin 
mod kyang*/_de 'dra mi skye bar byed pa la ni/_gzung 'dzin gnyis snang gi bag chags 'gog pa 
las zab pa'i thabs gzhan med do/_gsum pa ni/_dus der sgra 'dzin nyan shes mi skye ba'i lung 
ma yin te/_ji skad du/_shes gzhan mi skye zhe na min/_/la lar cig char 'byung phyir ro/_/zhes 
pas/_phyogs snga ma'i 'dod pa de khegs pa'i phyir ro/_/gnyis pa ni/_ma dag pa'i snod bcud 
mtha' dag bde stong dbyer med kyi 'od gsal du bcug pa de stong nyid goms pa'i don du 'chad 
na/_rma dag pa'i snod de kho rang nyid yin nam/_bde stong dbyer med kyi ye shes yin/_phyi ma 
ltar na ni/_'od gsal de las ma gtogs pa'i shes bya med par khyed kyi khas blangs so/_/dang 
po ltar na/_lha'i gzhal yas khang khru gang pa nas/_dpag tshad bye ba'i khyon tsam du bshad pa de 
bzhugs sa gang du byed/_de'i tshe ye shes la ma dag pa'i snod kyi snang ba mi 'char ro/_/zhe na/
thams cad mkhyen pa'i ye shes kyi gzigs pa log pa ni/_rnam pa thams cad du gtan med pa 
go bar byed do/_/zhes phyogs snga mas rgya cher bshad zin pa ma yin nam/_gzhan yang /_bde 
stong dbyer med kyi 'od gsal de don dam pa'i bden pa'am/_de las gzhan du 'dod/_gnyis 
pa ltar na/_stong nyid goms byed kyi blo'i sgom byar 'dod pa 'gal/_bod phyi ma'i phyogs la ma 
dag pa'i snod kyi 'jig rten thad sor 'jog pa dang /_lha'i gzhal yas khang gi sgrub tshul la 
'gal 'du zhugs par ma zad bcud kyi sems can thad sor 'jog pa dang /_de'i ngos 'dzin 
nyer len gyi phung po la brten nas btags pa'i nga tsam de sems can gyi mtshan gzhir 'chad pa 
dang /_bcud lhag pa'i lhar bskyed tshul 'chad pa ni 'gal ba yin te/_bcud lhag pa'i lhar 

'grub pa la/_nga tsam de 'dra de dmigs med du gtong dgos pa'i phyir/_mdor na lhag pa'i 
lha'i rten dang brten pa gang dang gang bsgrub par byed kyang /_ma dag pa'i snod bcud du snang ba'i 
rnam rig 'khrul pa dang /_snang yul tshad mas mi 'grub pa nyid du thag ma bcad par/_de dang de 
sgrub par byed pa'i sgrub thabs tshad ldan gang du yang ma gsungs shing /_bshad du chug kyang /
des de bsgrub par nus pa ma yin no/_/zhes 'dir smra'o/_/gnyis pa skabs su bab pa'i don 
ngos gzung ba la/_dngos dang mtha' gzhan bsal ba'o/_/dang po ni/_'dir skabs su bab pa 
ni/_chos kyi dbyings kyi ye shes te/_bskyed rim gyi dbang du byas pa'i rten dang brten pa mtha' 
dag gnas pa'i sa dang /_sgrub pa'i gzhir gyur pa'i phyir dang /_med par dgag pa'i stong pa 
nyid ni/_der mi rung ba'i phyir dang /_de der dogs pa bsal ba'i phyir du/_stong nyid kyi mtshon 
don chos 'byung la bshad pa'i phyir/_des na/_swa b+ha wa sogs sngags don bsam thabs gsum 
po gang gi sgo nas bsams kyang /_stong pa nyid kyi ye shes yin zhes zer ba las ma 'das pa'i 
phyir na/_gzhi lam 'bras bu'i gnas skabs thams cad la khyab byed du 'jug pa'i ye shes kho 
na'o/_/spyir sngags don bsams nas/_ye shes kyi tshogs gsog pa thams cad kyi tshe na/
kun rdzob gzung 'dzin gyi spros pa mtha' dag sbyangs nas/_de'i lhag mar lus pa'i gnyis med 
kyi ye shes 'ba' zhig rim pa dang po'i bsgrub gzhir 'chad pa sha stag yin mod kyang/_'dir 
ni/_sgrub thabs mdor bcas su/_dngos po med la zhes sogs sher phyin gyi mdo'i dngos 
bstan dang mthun pa'i stong pa nyid kyis/_spros pa'i mtha' thams cad bsal nas/_shU n+ya ta'i 
sngags don bsams pas/_skabs su bab pa'i ye shes kyi sa ngos gzung ba yin no/_/gnyis pa 
ni/_bod phyi ma na re/_bskyed rim gyi thog mar sngags don bsams nas/_ye shes tshogs sog 
gi tshe/_dbu ma rigs tshogs kyi lta bas phu thag chod zin pa zhig sngon du 'gro dgos/_zhes 
'chad pa ni/_'di dang rigs tshogs kyi stong nyid don gcig par 'chad na 'thad pa ma yin te/
'dir ni/_ma yin par dgag pa dang /_cig shos med par dgag pa'i phyir ro/_/yang /_bod 
phyi ma 'di skabs kyi ye shes ni/_yul can bde ba chen po dang /_sa ni yul stong pa nyid la ngos 

'dzin zer ba ni/_kho bo cag gi ltar gzhan stong gi ye shes la 'chad na mi 'gal yang /_rigs 
tshogs kyi stong nyid la ngos 'dzin na 'thad pa ma yin te/_chos thams cad stong pa nyid du song 
zin pa'i tshe/_bde ba chen po yul can nyid du sdod pa'i go skabs med pa'i phyir/_yang /_bod phyi 
ma bskal pa snga ma stong pa dang /_mthun par ye shes kyis bsgom pa yin zer ba ni/_tshig don 
gang la yang ma zhugs te/_ye shes kyi sa'i mthun dper rung ba la/_sgom pas nyams su myong 
bya'am/_rigs pas gtan la phab pa'i stong nyid go chod po gang rung zhig yin dgos pa las/
mthun yul du bzhag pa de ni/_bum pa tho bas bcom pa'i stong nyid dang khyad med pa'i phyir dang /
'dir ye shes kyi sa bsgom pa'i tshe/_bskal pa stong pa sogs 'chags 'jig thams cad 
dmigs med du gtong dgos pa'i phyir/_gnyis pa la/_rdo rje'i sa ji ltar bsgrub pa dang /
bsgrub pa'i sa nyid ngos gzung ba'o/_/dang po ni/_rnal 'byor pa ye shes kyi sa la mnyam par 
bzhag pa las ma langs bzhin du/_nam mkha'i dbus su chos 'byung yangs shing rgya che ba'i nang 
du/_rang rang gi sa bon las byung ba'i 'byung bzhi bskyed pa ro gcig tu gyur pa las/_sna tshogs 
rdo rjer grub pa'o/_/gnyis pa ni/_'di yang /_ye shes kyi sa gang yin pa de las grub pa'i chos 
kyi dbyings kyi ye shes kho nar nges pa tsam du ma zad/_de yang sgrub pa po rang rang gi sa bon dam 
pa'i rgyud du gyur pa des bsdus pa yin gyi/_thams cad la snang gzhi thun mong du grub pa zhig 
yod pa ni ma yin te/_yod na/_rnal 'byor pa gcig sangs rgya ba'i tshe/_kun sangs rgyas par 
'gyur ro/_/'dis ni/_gzhi lam gyi gnas skabs thams cad mtshon pa ste/_nges pa'i don no/_/
'o na/_rnal 'byor pa gcig sangs rgyas pa'i tshe/_rang las rdzas tha dad pa mang po yang der thal 
bar 'gyur te/_de la snang ba thams cad de nyid kyi shes pas bsdus pa'i phyir ro/_/snyam na/
rnal 'byor pa rang gi shes rgyud las rdzas tha dad pa'i bems por gyur pa'i don gzhan/_rang la 
snang bar 'dod pa ni theg pa chen po'i chos la med do/_/de yang /_'di ltar/_bye brag tu smra 
bas ni/_yul rdzas gzhan rnam med rjen char du dang /_mdo sde pas ni/_phyi rol gyi don lkog 
tu gyur gyi/_dngos su ni su la yang mi snang ba dang /_rnal 'byor spyod pa pas ni spyir btang du 

rnam shes dang /_ye shes gang la ci snang yang /_rnam med du snang ba mi srid pas/_snang mkhan 
rang gi shes pas bsdus par 'dod pa dang*/_rnam pa de skra shad dang zla gnyis bzhin du/_su'i 
rgyud kyis kyang ma bsdus par 'dod pa'i lugs gnyis byung la/_dmigs bsal ni/_shes rgyud 
rdza sa gzhan zhes bya ba/_nyon mongs pa dang rnam par rtog pa gzhan gyis bsgribs pa'i sems 
can rnams/_so so tha dad du gnas par khas len cing /_sangs rgyas kyi sa pa rnams ni/
shes rgyud so sor gnas pa med cing /_rnam bcas kyi snang ba yang mi mnga' la/_sprul sku'i phrin 
las ni smon lam gyi dbang gis gdul bya la snang tshul so sor nges pa yin no//de'i phyir/
sngags kyi rnal 'byor la slob bzhin pa la ni/_rang la dngos su gang snang ba de/_rang gi sems 
las rdzas gzhan du med pas na/_rang nyid sangs rgyas dang sa so so la rim gyis gnas pa'i tshe 
na/_rang la dngos su snang ba'i chos 'ga' zhigarang gi spangs rtogs las rdzas gzhan du gnas 
pa med do/_/zhes bya ba 'di ma shes na/_sngags kyi sa lam bgrod tshul la go ba mi rnyed pas/
'di gong 'og kun tu blta bar bya'o/_/'dir/_bod phyi ma na re/_de ltar bsgrubs ma thag pa'i 
sna tshogs rdo rje de las/_rdo rje'i rwa gur la sogs pa mtshan nyid thams cad yongs su rdzogs pa 
spros nas/_dkyil 'khor ma bsdus kyi bar du bzhag dgos pa yin te/_bar chad bsrung dgos 
pa'i phyir dang /_mdun bskyed la de ltar yod pa'i phyir/_zhes zer ba la/_rje bla ma'i gsung 
gis/_gsang sngags gzhan gyi rigs 'gre yin mod kyang*/_'dir mi 'thad de/_yab sras kyi 
sgrub thabs gang du yang /_skabs 'dir rwa gur sogs spro bar ma bshad pa'i phyir dang /_bdag 
mdun gyi dkyil 'khor yang /_gcig la gang yod cig shos la yod mi dgos te/_dper na/
kyai rdor ba'i bdag bskyed la 'khor lo ser po rtsibs bcu pa bshad pa bzhin no//gnyis pa/
gang gnas pa'i gzhal yas khang pa la ni/_bod snga phyi'i bzhed pa mi mthun pa cha shas tsam re 
yod pa rnams ni/_gong ma dag gis legs par gtan la phab zin pas na/_brtags zin ma 
thag pas ci zhig bya/_de lta mod kyi 'dir/_gzhal yas khang gang la bsgrub pa'i gzhi ni/_sgrub 
pa po rang rang so so'i ye shes las dang /_gang gis bsgrub pa ni/_dang po rnam par rtog pa'i 

dbang gis dang /_mthar grub pa'i tshad ni/_goms stobs kyis rtog med kyi ye shes gsal ba 
rab kyi mthar phyin pa'o/_/gal te sangs rgyas kyi sa'i longs sku 'khor bcas kyi rang snang la/
dag pa'i snang_ba las gzhan mi 'char mod/_slob bzhin pa'i snang ba la 'char tshul ji lta bu zhe 
na/_slob bzhin pa'i shes pa la gnyis te/_rnam shes dang ye shes so/_/gnyis po'i khyad par/
phugs kyi 'khrul rgyus bslad pa dang /_ma bslad pa'o/_/rnam shes la yang gnyis te/_phugs 
kyi 'khrul rgyu'i steng du/_'phral gyi 'khrul rgyus bslad pa dang ma bslad pa'o/_/ma bslad pa ni/
rnam par shes pa'i tshogs brgyad 'khor dang bcas pa rang 'khrungs su yod pa rnams yin la/
bslad pa la/_dbang shes 'khrul par bskyed pa'i rgyu dang /_ye shes 'khrul par bskyed pa'i rgyu 
gnyis las/_dang po ni/_rab rib sogs dbang yid kyi mngon sum ma 'khrul bas bsal byar 
bshad pa rnams so/_/gnyis pa ni/_rtog med kyi 'khrul par skyed byed dang /_rtog pa'i 'khrul 
par skyed byed do/_/dang po ni/_rmi lam gsal snang dang /_zad par sa la sogs pa'i skye mched 
rnams so/_/gnyis pa la/_'jug yul dang ma 'brel ba grub mtha' ngan pas brtags pa dang /
'brel pa sangs rgyas pa'i sngags kyi grub mthas brtags pa'o/_/slob bzhin pa'i ye shes ni/
gdod ma nas 'khrul ma myong ba nyid du khyad par med kyang /_gnas skabs la gnyis te/_sgrib 
byed kyis gtan ma sgribs pa dang /_bsgribs pa'o/_/dang po sangs rgyas kyi sa yin la/_phyi ma 
la gnyis te/_phyogs re bsgribs pa dang mtha' dag bsgribs pa'o/_/dang po ni/_'phags pa'i 
sa yin la/_phyi ma ni/_so so skye bo'i sa rnams so/_/de ltar phye ba'i 'og tu/_rnam shes kyi snang 
tshul la/_'jig rten pa'i ngor bden rdzun gnyis yod kyang /_sngags pa'i ngor thams cad rdzun 
te 'khrul pa'i phyir/_'khrul yang 'jug yul dang 'brel ma 'brel gnyis yod de/_rnal 'byor 
pa las dang po pa dang*/_slob pa'i rjes thob tu ma dag pa'i snod bcud du snang ba ni/_'jig rten 
pa dang mthun yang /_'jug yul dang ma 'brel te/_de dang dag pa'i snang ba stobs 'gran pa'i 
tshe/_de'i 'jug yul sun phyung nas/_med par 'gyur la/_dag pa'i snang ba ni/_gsal snang 
mngon sum pa shar nas/_nam mkha' ma zhig gi bar du mi 'jig pa'i phyir/_de bzhin du rang 

nyid gzhal yas khang gi dbus su mi skyod rdo rjer zhen pa'i zhen blo ni/_don spyi la rang mtshan du 
zhen pas 'khrul yang /_zhen blo de dang rnal 'byor pa rang nyid tha mal du zhen pa'i zhen blo gnyis 
'jug yul la bslu mi bslu'i khyad par shin tu che ba yin te/_snga ma bzhin du/_gnyis po phan 
tshun stobs 'gran pa na/_cig shos kyi 'jug yul rtsa ba nas drungs 'byin par nus pa'i phyir/
de ltar shes pa na/_ma dag pa'i bcud rang nyid sangs rgyas pa'i tshe/_de snang ba'i snod kyang /
sangs rgyas pa yin te/_shes rgyud gcig gis bsdus pa'i phyir/_de las gzhan pa'i rnal 'byor 
pa rnams dang /_tha mal pa rnams kyang /_gang la gang snang ba de thams cad snang mkhan rang nyid 
kyi shes rgyud mtho dman gyi tshad/_ji tsam yin pa de dang der 'dus pa yin te/_de dag shes 
rgyud gcig gis bsdus pa'i phyir/_'o na/_rnal 'byor pa rang las rdzas gzhan pa'i bcud kyi 
snang ba yang 'char ba ma yin nam zhe na/_yin mod/_rnam med du ni mi 'char la/_rnam bcas 
ni snang mkhan rang gis shes pas bsdus so/_/'o na/_bcud rdzas gzhan khas blangs pa'i phyir/
snod rdzas gzhan khas len dgos par mtshungs so/_/zhe na/_mi mtshungs te/_snod rdzas gzhan 
ni/_lhan cig dmigs nges la sogs pa'i rtags kyis khegs la/_bcud rdzas gzhan ni/
des mi khegs pa tsam du ma zad/_rgyud gzhan yod par bsgrubs so/_/de ltar na bod phyi mas skye 
'chi bar do gsum sbyang gzhir 'dod pa dang /_snod kyi 'jig rten sbyang gzhir mi 'jog pa'i khyad 
par dbye dka' ba yin te/_rnal 'byor pa rang gi shes rgyud dang 'brel bar gyur na ni/_gnyis 
ka'i skyon sbyong nus la/_ma 'brel na ni/_shes rgyud gzhan gyi skye 'chi bar do gsum sbyong mi nus 
pa'i phyir ro/_/des na bskal pa dang po'i snod bcud sbyangs gzhir mi 'jog pa'i shes byed du/
rnam smin phyung nas zhig zin pa'i phyir/_zhes zer ba ni/_mkhas su re ba yin mod/_cir yang 
mi rung ste/_gang zag gzhan dang 'brel ba'i snod bcud ni/_rnam smin phyung ma zin yang sbyong mi 
nus la/_rang rgyud dang 'brel ba la gnyis te/_sngon bskal pa dang po'i dus su/_rang gis 
byas pa'i bag chags kun gzhi'i steng na yod pa dang /_yang skye ba phyi ma 'jig rten gyi khams 
gzhan gyi bskal pa dang por/_skyes nas myong gyur gyi las/_rang rgyud la da lta yod pa de/_sbyang 

gzhir mi 'jog pa'i shes byed gang nas btsal/_bskal pa dang po zer ba'i tshig tsam gyis rnal 
'byor pa rang la ltos pa'i 'das nas yun ring po lon pa'i 'brel med rdzas gzhan zhig tu go 
bar byed na 'chags 'jig stong gsum gzhan la yang /_'das pa'am/_yang na ma 'ongs pa kho 
na nyid du 'chad dgos par 'gyur la/_de lta na/_zhing sbyong ba'i rnam gzhag nyams par 'gyur 
te/_'das pa 'gags pa'i phyir/_zhes pa'i lung khyed la tshad mar song ba de'i tshe/_ma 'ongs 
pa ma skyes pa dang /_da ltar ba lam dang mnyam du mi 'jug pa'i phyir/_zhes pas/_khyed la lung 
tshad mar 'gyur bas so/_/gnyis pa der gnas pa'i lha'i ting nge 'dzin gyi rnam gzhag la gsum 
ste/_dang po sbyor ba'i ting nge 'dzin dang /_dkyil 'khor rgyal mchog gi dang /_las rgyal mchog 
gi'o/_/dang po la gsum ste/_lhag mos kyi ting nge 'dzin/_rnal 'byor bzhi'i ting nge 'dzin/
rjes chags kyi ting nge 'dzin no/_/rnal 'byor dang po 'di ni/_gzhal yas khang gi nang du/_lha 
so gnyis po skad cig gis bskyed/_der sems can smin pa'i mdzad pa rnams byas/_'khor 
rnams gtso bo'i phung khams so so'i gnas so sor drangs/_thams cad kyang gtso bo'i sku lus kyi 
gnas rnams su so sor thim/_gtso bo nyid kyang mthar 'od gsal ba nyid du bcug pa'o/_/'di 
ni/_ji skad du/_rgyud las/_dam tshig khung phyung cho ga bzhin/_/'bras bu 'dod pas btung 
bar bya/_/zhes pas/_'khor rnams gtso bo'i lus su bsdu ba dang /_yang /_ji skad du/_de 
bzhin gshegs pa'i tshogs bsags na/_/dngos grub rab mchog thob par 'gyur/_/zhes pas/
gtso bo nyid kyang 'od gsal du 'jug par bstan no/_/'dir/_cung zad spros pa la gnyis te/
rang gis brtags pa'i mtha' brjod pa dang /_gzhan gyis brtags pa'i mtha' bsal ba'o/_/
dang po ni/_'dir/_de dag thams cad 'od gsal du bcug pa'i nges pa'i don ni gang zag dang 
chos su snang ba'i rnam rig ji snyed pa ni gzhi gdod ma nyid du grub pa'i sems kyi rdo rje/_rtog pa 
thams cad rang bzhin gyis rnam par dag pa de'i ngang nyid du thim par byas pa'o/_/'di la ming 
gi rnam grangs stong pa nyid dang /_mya ngan las 'das pa dang /_chos kyi sku zhes bshad pas/
gzhi lam 'bras bu thams cad la khyab byed du 'jug pa'i sems kyi rdo rje nyid ngos bzung ba yin 

gyi/_med par dgag pa'i stong nyid la bshad na/_de ma thag tu 'chad par 'gyur ba'i dang po'i 
mgon po la nyer len gyi rgyu med par 'gyur te/_rnam shes ma yin pa rnam shes kyi de ma thag rkyen 
du mi 'chad pa'i phyir ro/_/de yang /_gtso bo 'od gsal du bcug pas ni/_bdag tu snang ba'i 
rnam rig sel ba gzhir byas nas/_rnam rig de la'ang gnyis te/_gzhi dus su rmongs pas 
btags pa'i gang zag nyid der snang ba dang /_lam dus su dkyil 'khor gyi gtso bo nyid bdag
tu snang ba las 'dir phyi ma gtso che ba yin te/_snga ma ni lam dus kyi nga rgyal des re zhig mgo 
mnan pa'i phyir/_de bzhin du 'khor rnams gtso bo'i lus su bsdus pas ni/_phung sogs chos 
su snang ba'i rnam rig ma lus pa rnal 'byor pa rang gi sems su bsdus pa gzhir bzhag nas/
rnam rig de la'ang gzhi dus kyi dang lam dus kyi dang gnyis las/_dang po ni/_gnyis snang 
'khrul pa'i bag chags kyi dbang gis phung sogs su snang ba de yin la/_phyi ma ni/_ma dag pa'i 
phung sogs kyi/_de bzhin nyid la lha rnam par snang mdzad la sogs pa'i ngo bo nyid du ye shes 
dngos sam rjes mthun pa la snang ba'i rnam rig la ngos bzung nas/_lam dus kyi rnam rig de la 
gsal snang mched pa na/_gzhi dus kyi rnam rig de re zhig la mgo mnan zin pa yin te/_ye 
shes kyi tshogs bsag sngon du btang nas/_lam dus kyi rnal 'byor 'di nyams su blangs pa'i 
phyir/_'khor gyi lha tshogs dang dbyer med du 'dres pa'i phung sogs kyang /_'od gsal du 
zhugs pas ni lam dus kyi phung sogs su snang ba'i rnam rig kyang 'od gsal bar zhugs pa'o/_/
lam dus kyi ye shes de rang nyid stong pa nyid kyi ye shes ma yin nam 'od gsal du slar 'jug 
dgos pa 'gal lo snyam na/_nyes pa med de/_ye shes rjes mthun pa dang por rtog bcas su 
skyes pa'ang yod/_rtog med yin kyang rnam pa dang bcas pa ni der gzhug dgos pas so/_/de 
ltar na/_bdag med pa gnyis la mnyam par bzhag pa'i mnyam gzhag ye shes 'di ni/_lam 
dus kyi chos kyi sku nyid las ma 'das pa'i phyir/_chos sku lam byed ces bya'o/_/gnyis pa ni/
bod snga ma dag 'od gsal 'di dang tha mal pa mtha' dag la 'chi ba'i dus su 'byung ba'i 'od 
gsal skad cig ma de bsre thub na/_tha mal gyi 'chi ba med par 'tshang rgya ba'am/_ma mtha' 

'ang rig pa 'dzin pa'i sar 'gro thub pas na/_'chi ba sbyong byed kyi lam ni 'od gsal lo/_/
zhes gsung ngo /_/spyir de tsam du bshad pa la 'gal ba med mod kyi/_'od gsal 'di 'chi ba 
kho na dang spang gnyen du sbyor mi dgos te/_rnal 'byor pa rang la sngon byung zin pa'i 'chi ba ni 
'dis mi spong /_rang la 'byung 'gyur dbang du byed na/_skye 'chi bar do gsum ka mi skye ba'i chos 
thams cad du byed nus pa'i phyir ro/_/'dis thog mar 'chi ba sbyong bas so snyam na/_man ngag 
pa las dang po pa dag la de ltar khrid pas chog mod kyang /_gzhung lugs las ni de ltar ma yin 
te/_'od gsal mngon sum du mthong ba'i bar chad med lam la slob bzhin pas/_thog mar 
yang srid du skye ba 'phen 'grub kyi rgyu mi skye ba'i chos can du byas nas/_de'i 'og tu tshe 'di'i 'chi 
ba tha mal par ma song ba nyid du byed kyi/_mi 'byung bar byed pa ni ma yin pas so/_/yang /
bod phyi ma na re/_lhag mos kyi lha'i 'chags 'jig gnas gsum gyi tshul 'di ni/_bod snga mas/
bskal pa dang po'i bcud sbyong bar 'dod kyang /_bskal pa dang po'i bcud kyi 'chags rim dang 
mthun par/_lha'i 'khor lo bskyed pa dang /_'jig rim dang mthun par de nyid gtso bo'i lus
su bsdud pa dang /_'chi rim dang mthun par 'od gsal du bcug pa ni/_chos sku lam du 'khyer 
ba'i nyams len gyis/_sbyang gzhi la 'chi ba kho na sbyong ba yin gyi/_bskal pa dang po'i mi thog 
mar skyes pa dang gnas pa dang longs spyod pa skabs 'di'i sbyang gzhir ston pa/_rnam gzhag rim 
pa'i dgongs pa ma yin/_bskal pa dang po'i mi shi ba'i 'og tu/_bar do 'grub pa dang /_de skye 
gnas su 'jug pa dang /_de nas phyir 'thon nas sha'i mig gis mthong bar gyur pa dang*/
chos mthun par lam dus kyi bskyed pa'i rim pa goms par mdzad dgos pa'i dbang du byas 
nas/_sngar gtso bo 'od gsal du thim pa'i sa der/_mngon par byang chub pa lnga'i rim pas/
dang po'i mgon po bskyed pa dang /_de yang nam mkha'i dbyings su byon pa'i mi skyod pa la phar 
zhugs nas/_ro gcig pa nyid du 'dres pa ni sprul sku rdo rje sems dpar gyur pa ste/_de lta bu'i 
sku gsum lam du byas pas sbyang gzhi skye 'chi bar do gsum sbyangs nas/_'bras bu'i dus su sku 
gsum ji ltar 'grub pa'i tshul 'chad pa'i dbang du byas nas rnam gzhag rim par mi ru skye ba 

des tshul dang po ste/_zhes sogs kyis longs spyod rdzogs pa'i skus 'dzam bu'i gling gi bar do 
bzung nas/_sngon dus kyi srid par 'khrungs nas 'tshang rgya ba'i rim pa gsal bar gsungs pa 
yin no/_/zhes 'chad par byed do/_/'di brtag par bya ba la gsum ste/_gzhi dus kyi chos 
gsum/_lam dus kyi chos gsum po'i mthun yul du mi 'thad/_snod bcud sbyang gzhir mi 'thad 
na skye 'chi bar do gsum la yang mtshungs pa/_bye brag tu bar do sbyong byed la brtag pa'o/_/dang 
po ni/_spyir sku gsum lam byed dang*/_tha mal gyi skye 'chi bar do gsum la phan tshun 'dra 
mtshungs sgrig rgyu 'dra yod mod/_sku gsum lam du byed pa'i tshe/_tha mal gyi skye 'chi bar do 
gsum/_rnal 'byor pas thog mar blo yul du nges par byas nas/_de dang mthun par sku gsum 
lam du 'khyer dgos pa ma yin te/_ha cang thal ba'i phyir/_ji ltar zhe na/_lam dus kyi nyams 
len gzhi dus dang mthun par nyams su len pa mi 'thad/_thar lam gyi dngos gzhi 'khor ba'i 
lam dang mthun par byed pa mi 'thad/_don dam gyi gnas tshul kun rdzob kyi snang tshul dang 
mthun par 'chad pa mi 'thad/_mthar thug gi 'jug yul la mi bslu ba'i nyams len/_de la 
bslu ba'i log shes dang mthun pa'i nyams len byas nas/_rnam byang gi phyogs ji snyed pa chud za 
bar 'gyur ba'i phyir dang /_skabs 'di'i sku gsum lam byed kyi thog mar gzhi dus kyi rnam shes 
la 'char tshul ji snyed pa/_dngos po med la zhes sogs kyi tshig brjod pa dang /_don bsam 
pa'i sgo nas dmigs med du gtong bar bshad kyi/_thar lam gyi mthun yul du 'jog pa lta ci 
smyos pa'i phyir dang*/_mthun yul sgrigs nas nyams su len tshul phyogs sngas 'dod pa de las 
go log ste bshad par bya ba dang nyams su len rgyu yin pa'i phyir/_ji ltar zhe na/_sku gsum 
lam 'khyer gyi nyams len bla mas bstan pa bzhin nyams su myong ba dang /_ma mtha' go ba 
chags tsam zhig la/_tha mal gyi skye 'chi bar do gsum gyi snang ba rim can du shar bar gyur pa'i 
tshe/_sngar go ba chags pa'i nyams len gsum po de dang /_rim can du ngo sprad pas sbyang gzhi de 
dag sun 'byin par nus pa yin gyi/_sbyang gzhi'i 'khrul snang gis/_sbyong byed kyi lam 'khrul 
par bskyed dgos pa ma yin no/_/de bzhin du snod dang gzhal yas khang gi 'chags 'jig 

gnas stong dang /_snod kyang rim pa bzhi po'i mthun tshul la yang sbyar bar bya ste/_dag pa'i snod 
kyi snang cha dang /_stong cha la gsal snang thob pa'i rnal 'byor pa slob bzhin pa la/_gnyis snang 
'khrul pa'i dbang gis/_ma dag pa'i snang ba shar ba'am/_'char ba la mngon du phyogs par 
gyur pa'i tshe rang gis nyams su myong ba dang mthun pa'i nyams len sbyar bas/_ma dag pa'i snang 
ba drungs 'byin par nus pa yin te/_gzhan du na/_zhing dag pa'i sbyor ba bsgom pa dang /
sems can smin pa'i mdzad pa rnams don med par 'gyur ro/_/gnyis pa ni/_bod phyi ma'i 
bsam pa la/_snod bcud sbyang gzhir bzhag na/_spang byar 'gyur la/_de lta na spang mi nus pa'i 
nyes pa dang /_bye brag tu spong nus pa'i spang bya yin na/_ma 'ongs pa yin dgos pa'i shes byed 
du/_rnam 'grel mdzad pa'i lung drangs pas/_mkhas par khas 'che ba yin mod/_mgo mtshungs 
pa ni/_skye 'chi bar do gsum sbyang gzhir khas len pa dang*/_spang bya ma 'ongs pa sbrang gzhir 
khas len pa la yang ji lta ba bzhin du mtshungs te/_spang bya la med par bya dgos pa nyid kyis 
khyab pa dang /_de lta na/_chad pa'i mthar lhung ba dang /_stong nyid dngos po'i 'jig rgyur thal 
ba sogs kyi/_nyes pa 'byung bar khyed kyis bsams pas so/_rnal ma'i lan ni/_spyir/
sbyang gzhi yin pa dang /_de ma spangs bzhin du yang /_sbyangs pa'i tshad so sor 'jog tshul ma shes 
pas nongs pa yin te/_dper na/_tha mal pa dang thun mong du snang ba'i 'dod yon lnga po/_rnal 
'byor pa'i sbyang gzhi dang /_de rnal 'byor pas mi spong bar/_ci 'dod bzhin du bsten pa dang /
de yang /_lam gang gis dang /_tshul ji lta bus bsten pa na/_tha mal du zhen pa'i rnam rtog da 
ltar ba la gnod pa byas pa'i sgo nas/_ma 'ongs pa mngon gyur mgo mnan pa'am/_sa bon rgyun 
bcad pa ni/_de skabs kyi sbyang gzhi de sbyangs pa'i tshad do/_/'dir/_zhar las byung ba ni/
'di skabs kyi rnal 'byor pa'i shes pa ni gnyis te/_rnam shes dang /_ye shes so/_/sbyang gzhi 
mi spong ba ni rnam shes kyis so/_/sbyong ba ni/_ye shes kyis so/_/bsten par bya ba ni/_tha mal 
pa dang thun mong du snang ba'i 'dod yon no/_/snang tshul ni/_rnal 'byor pa'i kha phyir lta'i shes pa 
la tha mal pa dang mthun par snang ba dang /_kha nang lta'i shes pa la/_rnal 'byor pa rang gi ye 

shes su snang ba'o/_/bsten pa po gang la phan 'dogs pa ni/_rnal 'byor pa rang gi rnam par 
shes pa drugarten dbang po dang bcas pa la ni/_tha mal pa dang mthun par zag bcas kyi bde 
bas tshim par byed la/_rang gi ye shes la ni/_zag med kyi bde ba dngos sam/_rjes mthun 
pas tshim par byed do/_/longs spyod pa po'i shes pa la gnyis su phye ba de bzhin du/_longs spyad 
bya la yang /_rnam shes kyi myong bya kun rdzob pa dang /_ye shes kyi myong bya don dam pa gnyis su 
'byed la/_de yang /_rnal 'byor pas ni/_dang po 'khrul snang dang /_phyi ma don dam dngos su 
thag gcod/_tha mal pas ni/_nang blta'i cha nyams su mi myong ba'am/_myong yang nges pa 'dren 
mi nus pas/_phyir blta'i cha de nyid don dam par khas len/_'o na tshogs kyi 'khor lo'i tshe/
zag bcas kyi yul yul can gnyis ka dmigs med stong pa nyid kyi ngang du btang zin pa ma yin 
nam/_zhe na/_ye shes dngos dang*/_rjes mthun pa thos bsam gyi ngor/_de ltar btang zin 
kyang /_ji srid sangs rgyas kyi sar ma sleb pa de srid du/_'khrul pa'i snang ba bzlog par mi nus 
so//'dir/_bod phyi ma ni/_phyi rol don du snang ba'i mngon sum ni/_sangs rgyas kyi sa'i bar 
du yang tshad mar khas len cing /_tshad ma des drangs pa'i phyi rol gyi don yod par nges pa'i nges 
shes ji snyed pa don mthun du khas len dgos pa las 'os med kyang /_ye shes kyi sa 'chad pa'i 
skabs 'dir/_nges ngor phyi rol don gyi snang ba ma bkag na/_gzhal yas khang gi bzhugs sa 
ma rnyed pas/_nges ngor khegs so/_/zhes khas blangs nas der khegs kyang /_tshad mas khegs 
pa ni ma yin no/_/zhes dang /_de ltar 'gog byed kyi man ngag kyang /_ril 'dzin dang rjes zhig 
lta bu man ngag pa'i khyad 'don zab mo zhig yin pa lta bu'i zog rdzu mdzad par snang ngo de bzhin du/
bod phyi mas/_stong nyid kyi ngos 'dzin rigs tshogs nas ji ltar bshad pa de med mi rung du khas 
len pa dang /_yang 'dir/_yul can bde ba chen po yul stong nyid la gnyis snang nub pa zhes 
bya'i zol gyis/_ngag tu bde stong dbyer med don dam bden pa min zhes 'jog pa ni/_grub 
mtha'i gting ma tshugs pas/_cal col du smra ba'o/_/yang skabs 'dir/_bod phyi ma/_dngos po 
med pas zhes sogs rdo rje'i tshig_/yi ge'i don du 'chad lugs yin zer nas/_dngos po med 

na sgom pa med par 'gyur ro/_/zhes tshad bsal 'phen pa dang /_yang /_bsgom par bya ba bden 
grub yod na yang /_sgom pa med par 'gyur ro/_/zhes/_tshad bsal du 'phen pa ni/_rdo rje'i 
tshig don ma yin pa zhig khas blangs nas/_tshig don yin ngo shes pa de/_yul 'don par byed 
pa'i gtam yin te/_rdo rje'i tshig des dngos po yod pa dang bsgom par bya ba yod pa bkag 
'dug bzhin du/_de dang de med pa dgag byar byas nas/_bkag pa'i phyir/_dngos po tha snyad 
du med pa dang /_don dam du yod pa dgag byar byed pa yi ge'i don no/_/zhe na/_yi ge'i don ni/
spros pa'i mtha' gsum bsal nas rnam par thar pa'i sgo gsum ston pa yin gyi/_khyed kyis 
'chad pa de ma yin pa dang /_don dam du yod pa dgag byar byas pa nyid kyis/_yod pa dgag 
byar song ba yin te/_yod na don dam du yod dgos pa'i phyir te/_'jig rten gyi tha snyad du yod 
pas/_yod pa'i go chod na/_ha cang thal ba'i phyir dang /_rnal 'byor pa'i tha snyad du/_dngos 
po thams cad yod par bsgrubs na/_mtshan 'dzin gyi rtog pa sel mi nus pa'i phyir ro/_/rdo 
rje'i tshig de spyi don du 'chad tshul yang nor ba yin te/_de 'chad pa'i tshe/_med par dgag pa'i 
stong pa nyid du 'chad dgos pa las/_phyogs snga mas ni/_bde stong dbyer med ces bya'i ming 
can/_sbas don du ngos 'dzin rgyu zhig la spyi don du bshad pa'i phyir/_yang /_bod phyi ma/
bskyed rim gyi skabs su/_ye shes kyi tshogs bsag sngon du btang ba'i lha gsal snang gi shes pa 
de/_gang zag gi bdag 'dzin dang 'dzin stangs 'gal ba nyid du bsgrub par bzhed nas/_sgrub 
thabs kun bzang gi gzhung 'grel pa dang bcas pa shes byed du drangs pa'i grub don la/_bskyed 
rim dngos gzhi'i ngos 'dzin ni/_rnal 'byor pa'i rgyud kyi gang zag gi bdag med rtogs pa'i ye 
shes kyis/_dmigs pa lhag pa'i lha la dmigs nas/_lha de'i gzung rnam gsal bar shar 
ba'i shes rgyun de nyid la mnyam par 'jog pa yin no/_/zhes 'chad/_'di brtag pa la gsum 
ste/_bskyed rim gyi lha ngo ma shes pa'i nyes pa/_'dir gzung rnam gyi rnam gzhag 'khrul pa'i 
nyes pa 'dzin stangs 'gal ba can gzhi gcig la mi 'du bar bstan pa'o/_/dang po ni/_bskyed 
rim gyi lha mi skyod rdo rje yul dang*/_de la dmigs pa'i yul can gyi blo tha dad lta bur 'byed pa 

ni ma shes pa yin te/_de'i tshe/_sgrub pa po'i shes rgyud nyid lhar 'khrungs pa yin gyi/_yul can 
lha las tha dad pa logs na yod pa ma yin pa'i phyir/_rang gis rang nyid myong ba la ni/_gnyis 
snang med pa'i phyir na/_rang gi gzung rnam gyi tha snyad ga la 'thad/_gnyis pa ni/_spyir gzung 
rnam gyi rnam gzhag ni/_kha phyi rol tu bltas pa'i rnam shes la bshad pa yin gyi/_ye shes ni rang 
gi ngo bo 'dzin rnam du nges pa'i phyir/_de la gzung rnam gyi rnam gzhag med do/_/rnal 'byor pa rang 
gi shes pa la/_mdun bskyed kyi lha dbyibs dang kha dog gi rnam pa can du shar ba la lha'i gzung 
rnam du 'chad na ni/_de 'dra de ni rnal 'byor pa'i ting nge 'dzin gyi nyams su blang bya ma yin te/
'khrul pa'i phyir te/_rnal 'byor pa rang gi shes rgyud dbyibs sogs su ma grub bzhin du/_der 
snang ba'i phyir/_ji skad du/_blo bdag rnam par dbyer med kyang /_/mthong ba phyin ci log 
rnams kyis/_/gzung ba 'dzin pa rig pa dag_/tha dad ldan bzhin rtogs par 'gyur/_/zhes 
gsungs so/_/de nas lha'i dbyibs sogs su snang ba'i rnam rig ni/_tha mal gyi rnam par rtog 
pa'i gnyen por 'gro yang /_gya nom lhar zhen pa'i rtog pa nyid kyi phyir na/_spang bar bya ba kho na 
ste/_spang bya de'i gnyen por lhar snang ye shes su rtogs dgos pa'i phyir/_gsum pa ni/
bskyed rim gyi rnal 'byor gang zag gi bdag tu rmongs pa'i gnyen por 'gro ba la/_lha'i dkyil 
'khor yongs su rdzogs pa la gsal snang mched pas chog pa yin gyi/_gang zag dang /_chos kyi 
bdag med pa'i rnam pa can du 'char dgos pa ma yin te/_de dag ni med par dgag pa kho na'i 
rnam pa can yin pas/_bskyed rim gyi sbyor 'jug la srid kyang /_dngos gzhi la mi srid pa'i 
phyir/_de ltar na 'dir bstan bsgrub pa'i thabs 'di/_yan lag yongs su rdzogs pa ni/_dang 
po'i sbyor ba sogs/_ting nge 'dzin gsum gyis ma bsdus pa med la/_de yang /_dang po sbyor 
ba'i go don ni/_'bras dus kyi sku gsum po ma grub pa bsgrub pa'i phyir du/_lam dus su sku 
gsum rjes mthun pa nyams su len pa'i man ngag yin la/_man ngag de yang /_bsnyen bsgrub 
yan lag bzhi pa'am/_dang po gsum gyis mthar phyin par byed dgos pa las/_dang po bsnyen 
pa'i yan lag ni/_ye shes kyis bskyed pa nas/_lhag mos kyi mdzad pa'i bar rnams so/_/

gnyis pa nye bar bsgrub pa'i yan lag ni/_rnal 'byor bzhi'i sgo nas mthar phyin par byed 
dgos pa las/_dang po/_rnal 'byor ni/_lhag mos lus su bsdu ba nas gzung ste/_zla ba 
las byang chub pa'i bar dag go_/spyir rnal 'byor dang po gsum po 'di dang /_mngon par byang 
chub pa rnam pa lnga rim pa bzhin du sbyar bar bya ba yin pa las/_rnal 'byor dang po 'di ni/_de 
bzhin nyid las byang chub pa dang*/_zla ba las byang chub pa gnyis kyi bdag nyid do/_/gnyis pa/
rjes su rnal 'byor ni/_sa bon las dang /_phyag mtshan las dang /_sku yongs su rdzogs pa'i byang 
chub ste/_gsum gyi bdag nyid do/_/shin tu rnal 'byor ni dang po'i mgon po sprul sku rdo rje sems 
dpar bsgyur ba de nyid do/_rnal 'byor chen po dang sgrub pa'i yan lag bzhi mthun par gyur pa 
ni/_rdo rje 'chang la lus dkyil dgod pa nas gzung ste/_sems dpa' gsum brtsegs la 
mnyam par 'jog pa'i bar dag go_/de ltar sku gsum lam du byas pa na/_'bras bu sku gsum 
la spro ba skyes te/_slob pa'i zung 'jug mngon du gyur pa des/_'bras bu la nye ba'i rgyus 
mtshams sbyor ba ni/_sgrub pa chen po ste/_rjes su chags pa'i rnal 'byor ro/_/de ltar yan 
lag bdun dang ldan pa'i longs spyod rdzogs pa'i sku nyid du sangs rgyas nas/_'khor gyi lha 
tshogs spro bar mdzad pa ni/_dkyil 'khor rgyal mchog \u0f38go_/de lta bu'i rgyal mchog gi nga rgyal 
las 'phos nas/_slar yang zung 'jug gi sku sgrub pa'i phyir du lam gyi nyams len dang bsnyen pa 
tshad du bskyal nas/_thun mong gi dngos grub dang zung 'jug sprul pa'i sku mang po sprul nas/
khams sna tshogs su sangs rgyas mchod pa dang /_sems can gyi don mdzad pa ni las rgyal mchog 
go_/de ltar las rnam par bzhag nas/_yan lag so so'i rnam gzhag shes par bya ba la gsum 
ste/_mngon par byang chub pa so so'i mtshan nyid/_dang po'i mgon po gang du 'jog pa'i gnas 
skabs/_de'i skabs kyi 'phros don gzhan yang bstan pa'o/_/dang po la gsum las/_de bzhin 
nyid las byang chub pa'i ngos 'dzin ni gnyis te/_spros pa'i mtha' thams cad bsal nas/
shes dgos pa'i de bzhin nyid dang /_de ltar sel ba la ma ltos par/_gdod ma nas lhun gyis 
grub pa'i chos dbyings so/_/dang po la gnyis te/_spros pa'i mtha' bsal tsam gyi med par 

dgag pa dang /_yon tan bsgrub pa'i gzhir gyur pa'i ma yin par dgag pa'o/_/dang po ni/
dngos po med la zhes sogs/_rdo rje'i tshig gi sgras zin la bstan pa de nyid do/_/gnyis pa la 
yang /_spros pa sel byed dang /_nyams su myong bya tshogs pa'i de bzhin nyid dang /_nyams su 
myong bya 'ba' zhig pa'i de bzhin nyid do/_/dang po ni/_shA n+ya ta'i sngags kyis bstan pa ste/
'dir ni de nyid do/_/phyi ma ni/_d+harma d+ha tu'i sgras bstan pa de nyid do/_/de ltar gsum las dang 
po ni/_yul gzhan sel dang /_yul can rtog par skye la/_bar pa ni/_yul stong pa nyid kyi tshe/
yul can rtog pa dang /_de ma thag tu stong pa des khyad par du byas pa'i ye shes nyams su myong 
ba'i tshe/_yul can yang ye shes nyid dang /_gsum pa ni/_yul dang /_yul can gnyis su med 
pa'i chos dbyings ye shes kho na'o/_/stong nyid dang po rtogs byed kyi thabs ni/_thos bsam kho 
na dang /_bar pa rtogs byed kyi thabs ni/_thos bsam sgom pa gsum ka dang*/_chos dbyings 
gsum pa rtogs byed kyi thabs ni/_sgom byung gi ye shes kho na'o/_/'di thog mar rtogs byed kyi 
thabs lung rigs la ltos dgos pa ma yin te/_dbang gong ma dang /_byin rlabs dang lus kyi 
byed bcings las kyang /_nyams su myong srid pa'i phyir/_mngon byang gnyis pa zla ba las byang 
chub pa'i ngos 'dzin ni/_dkyil 'khor gyi dbus su/_nyi zla pad+ma gsum brtsegs pa'i steng du/
'bru gsum dang bcas pa/_yas man nas zla ba la ro gcig tu 'dres pa/_de las 'od zer 
nam mkha'i mtha' khyab par 'phros/_'khor ba dang mya ngan las 'das pa'i chos thams cad kyi de 
kho na nyid 'od zer gyi rnam par byon nas zla ba dang ro gcig tu gyur pa la/_rnal 'byor pa rang 
gi shes rgyud bsres nas/_d+harmA d+ha tu dz+nya na badzra swa b+ha wa ad+ma ko&haM/_zhes mnyam par 'jog 
pa'o/_/'di ni/_don dam pa byang chub kyi sems kyi rdo rje zhes bya ba/_nges don gyi dpal gsang 
ba 'dus pa dang /_brjod bya don gyi rgyud dang /_don dam pa'i bden pa dang*/_bskyed rdzogs 
mtha' dag bsgrub pa'i gzhi yang 'di kho nar nges shing /_'di las ma gtogs pa'i chos gzhan 
yang khas mi len no/_/de ltar byang chub pa gnyis po 'di la ni/_rnal 'byor zhes bya ba'i mtshan 
gyis btags shing /_gnyis po yang /_rang rig pa'i ye shes kyis/_snang bcas dang snang med 

du myong tshul gyi dbye ba ma gtogs/_nges pa'i don gcig kho na'o/_/'o na/_zla bar btags 
pas ci zhig bya snyam na/_'dis/_gzhi 'khor ba'i dus kyi nyi zla pad gsum 'khrul pa'i snang 
bar go byed yin nam/_zhes 'og tu brtag par bya'o/_/mngon byang phyi ma gsum la ni rjes su 
rnal 'byor zhes pa'i ming gis btags shing /_ngos 'dzin ni/_gong ma de ma thag pa'i zla ba 
las chu lbur brdol ba lta bu'i tshul gyis/_'bru gsum 'khrungs pa ni/_sa bon las dang /_de 
gyur pa las ni/_rdo rje hU~M gis mtshan pa phyag mtshan las dang*/_de gyur pa las rdo rje 'chang sku 
mdog dkar po yum dang bral bar 'khrungs pa ni/_sku yongs su rdzogs pa'i byang chub pa ste/
mngon par byang chub pa lnga po 'di dag gis ni/_rnal 'byor dang po gnyis dang /_nye bar sgrub 
pa'i yan lag mthar phyin par byed do/_/rdo rje 'chang dkar po 'di la ni/_'grel pa dag las/
dang po'i mgon po zhes pa'i mtshan 'dogs byung zhing /_zhe sdang rdo rje'i sgyur gzhi la ni/_de ltar 
btags pa med pas na/_bod phyi mas de la yang de'i ming gis 'dogs pa ni 'khrul ba'o/_/zhes 
gsungs/_rdo rje 'chang 'di zhal gsum phyag drug par bzhed mkhan a b+ha ya sogs shin tu mang 
zhing /_zhal gcig phyag gnyis par bzhed mkhan ni/_ma ga d+ha'i slob dpon thub pa dpal dang /
nag po dam tshig rdo rje gnyis las gzhan ma byung yang*/_'di nyid mdo dang bsres pa'i dgongs 
par nges pas/_don la gnas pa'o/_/zhes bod snga ma kha cig gis gsungs pa la/_bod phyi ma 
na re/_thub pa dpal gyi bshad pas/_a b+ha ya 'gog pa ni/_bzhad gad kyi gnas yin par 
ma zad/_rgyud kyi dngos bstan 'gog pa yin te/_le'u dang po las rigs pa'i skyes bu chen po'i 
gzugs su gyur pa 'di de bzhin gshegs pa thams cad kyi bdag po'i byin gyis brlabs kyis 
byin gyis brlabs so/_/byin gyis brlabs ma thag tu/_bcom ldan 'das byang chub kyi sems 
kyi rdo rje de nyid zhal gsum pa lta bur thams cad kyis mthong bar gyur to/_/zhes gsungs pas 
so/_/zhes zer ba la/_rje bla ma'i gsung gis sun 'byin pa 'di ltar mdzad de/_thub pa dpal 
ji ltar yin kyang /_klu byang gi lung las ni/_rjes 'brang sus kyang 'gong bar mi nus te/
thub dpal gyis/_mdor bcas kyi 'grel par/_klu byang gi lung drangs nas dang po'i mgon po 

phyag gnyis par bsgrubs pa'i phyir te/_'grel pa de las ji skad du/_slob dpon klu'i byang chub 
kyis/_de kho na nyid grub pa las/_/ji ltar 'dod pa'i phyogs gnas te/_/skad cig gis ni lha 
bzang po/_/dkar po zhal gcig phyag gnyis pa/_/rdo rje dril bu 'dzin pa bsgom/_/zhes pa'i 
lung drangs nas bsgrubs so/_/rtsa rgyud kyi lung dang 'gal zer ba ni/_lung de sgron gsal du/
shin tu rnal 'byor la sbyar ba'i sa bcad tsam yang ma bltas par zad de/_ji skad du/_byang chub 
sems kyi rdo rje zhes bya ba ni/_dang po'i mgon po nyid do/_/de bzhin gshegs pa thams cad kyi 
bdag pos zhes bya ba ni/_lus kyi dkyil 'khor gyi lha tshogs byin gyis brlabs pa'o/_/zhes 
sgron gsal dang mdo bsres gnyis ka'i dgongs pas/_dang po'i mgon po'i sku la/_lus 
dkyil bkod pa'i rkyen gyis/_shin tu rnal 'byor byas te/_rdo rje 'chang zhal gsum pa nyid du 
bsgyur bar bshad pa'i phyir/_gnyis pa dang po'i mgon po gnas skabs gang du 'jog pa la 
gsum ste/_snga rabs pa'i lugs dang /_bod phyis byon gyi lugs dang de la 'dor len ji ltar 
byung ba'i tshul lo/_/dang po ni/_mngon par byang chub pa lnga'i rim pas 'khrungs pa'i dang po'i 
mgon po de/_gzhi dus su mngal gyi gnas skabs brgyad yod pa'i dang po lnga dang go rim bzhin 
du sbyar nas/_de la mi skyod pa zhugs pa'i rkyen gyis/_sprul sku rdo rje sems dpa' nyid du bsgyur 
bar byed pa ni mngal gyi gnas skabs phyi ma rnams sbyong byed dang /_sprul skur gyur zin pa ni/
btsas pa'i skabs dang sbyor bar mdzad do/_/gsum pa ni/_mdor bcas su sku rdzogs par byang 
chub pa'i skabs der/_mi skyod pa ni rjes zhugs pas/_/zhal gsum phyag drug 'bar ba'i mdog_/
in+d+ra ni la 'bar ba'i 'od/_/ces/_lam dus su dang po'i mgon po mi skyod pa gcig zhugs 
pas/_sprul sku rdor sems su bsgyur ba dang /_gzhi dus su yang /_de dang cha 'dra ba zhig 'ong rgyu 
yin pa la bsams nas/_bu ston rin po che dang /_bod phyi mas/_dang po'i mgon po ni/_bar 
do'i sbyong byed kho nar bshad nas/_de sprul sku rdor sems su gyur pa ni/_mngal du dang por 
'jug pa'i gnas skabs dang sbyor bar byed do/_/mi skyod pa rjes su 'jug tshul la/_bu ston 
rin po che'i gsung gis/_nag po dam tshig rdo rje na re/_dang po'i mgon po'i thugs ka nas/

mi skyod pa'i tshogs mang po spros/_de thams cad gcig tu gyur nas rang la thim pa'i rkyen gyis 
sprul sku rdor sems su bsgyur ba yin/_zhes zer ba mi 'thad de/_de lta na gzhi'i dus su bar do 
rang gi khu bas rang bskyed par thal ba'i phyir/_zhes sun 'byin brjod nas/_rang lugs ni/
sems kyi rgyun thams cad gcig tu 'dres nas/_mi skyod pa nyid du gyur pa de la/_dang po'i 
nam mkha'i khams gang ba'i de bzhin gshegs pa yab yum snyom par zhugs pa'i/_byang chub kyi 
mgon po phar rjes su zhugs pas sprul sku rdor sems nyid du gyur pa de nas gzung ste/_gzhi dus 
kyi skye ba sbyong byed du sbyor bar mdzad cing /_don de nyid/_bod phyi mas sbyar ba'i sgrub thabs su 
yang bris so/_/gsum pa ni/_de dag la/_rje bla ma'i gsung gis sun 'byin pa ni/_nam mkha' 
gang ba'i de bzhin gshegs pa yab yum snyoms par zhugs pa las byung ba'i mi skyod pa de 'dra 
gsang ba 'dus pa'i chos skor na bshad pa med cing /_yod du chug kyang /_mi skyod pa ni/_zhes 
bshad kyi/_mi skyod pa la/_zhes ma bshad pa dang /_bshad du chug kyang /_mi skyod pa de/
rnal 'byor pa rang las shes rgyud rdzas tha dad pas/_rang gi skye ba sbyong byed dang /_rang gi lam 
sbyong byed du mi rung ba'i phyir dang /_lam dus su/_rang gis rang nyid sangs rgyas su bskyed pa mi 
'thad na/_gzhan gyis bskyed pa shin tu yang 'gal te/_skabs 'dir sbyang gzhi dang sbyong byed 
rdzas tha dad du med pa'i phyir/_mngon par byang chub pa lnga po/_bar do la sbyor ba dang /_sbyong 
byed la sbyang gzhi dang chos mthun pa dgos zhes 'chad pa khas blangs 'gal ba yin te/_sbyang 
gzhi bar do ni brdzus te skye ba yin la/_dang po'i mgon po ni/_mngon byang lnga las rim gyis 
'khrungs pa'i phyir dang /_mngon par byang chub pa lnga po/_bar do sbyong byed la sbyar na/_'phags 
pa yab sras kyi sgrub thabs 'di dag tu/_mngal skyes sbyong byed kyi lam ma bstan pa nyid du 'gyur 
ro/_/'o na khyod la yang /_bar srid sbyong byed kyi lam ma bstan par 'gyur ro/_/zhe na/_nyi zla 
pad gsum la thim par byed mkhan gyi yi ge 'bru gsum po des/_bar do'i lus ngag yid 
gsum sbyong bar mi nus na/_rdo rje theg pa'i tshul mtha' dag las nyams so/_/'o na/_rnam 
gzhag rim par/_bar do'i 'chad tshul bshad pa'i de ma thag tu/_de ltar na/_rim pa 'dis 

bskyed pa'i rim pa bsgom pa rnams kyi/_rnal 'byor dang rjes su rnal 'byor gyi rim pas/
lha'i sku bskyed pa bstan to/_/ces gsungs pa nyid kyis/_dang po'i mgon po bar do sbyong byed 
du gsal bar bstan pa yin no/_/zhes zer mod/_rnal 'byor dang rjes su rnal 'byor ni bar 
do sbyong byed du 'grig pa ma yin te/_de dag ni mngon par byang chub pa lnga'i bdag nyid can yin
pa'i phyir/_yang /_bod phyi ma/_ske ba gcig gis thogs pa'i byang chub sems dpa'/_yum gyi 
lhums su 'jug par bzhed pa'i bar srid de dang*/_'bras dus kyi longs sku sbyor rgyu yin pa 
dper mdzad nas/_lam dus kyi dang po'i mgon po/_gzhi dus kyi bar do sbyong byed du sbyor ba 
yang mthun tshul 'grig pa ma yin te/_'dzam bu'i gling pa'i bar srid ni/_gzhi dus su skye srid 
dang tshe gcig gis bsdus par bshad pas/_sprul sku'i mdzad par gtogs kyi/_longs sku'i 
ldog pa nas ma bshad pa dang /_de'i don gyis na/_dang po'i mgon po yang skye ba sbyong byed du 
rigs kyi/_khar do sbyong byed du mi rigs pa'i phyir ro/_/gzhan dag na re/_zil gyis gnon pa rdo 
rje'i ting nge 'dzin zhes pa de sbas don du 'chad pa na/_'dod chags chos sbas su bshad pa yin 
la/_de'i tshe pha ma dang 'dra ba'i mi skyod pa yab yum gyi mngal du/_bar do dang 'dra ba'i dang po'i 
mgon po 'jug pa yin no/_/zhes gsung mod/_zil gnon rdo rje sbas don du ji tsam bshad 
kyang /_dang po'i mgon po de rang las shes rgyud rdzas tha dad pa la gcig tu 'dres nas/_sprul sku 
rdor sems su 'dres pa mi srid do/_/de'i phyir/_gzhi dus su pha ma bu gsum rdzas tha dad pa dang 
'dra bar/_lam dus kyi bar do'i 'jug yul de ltar khas blangs pas nongs so/_/gsum pa/
'phros don gzhan yang bshad pa la gnyis te/_rje bla mas srol ji ltar phye ba dang /_rang gis 
brtags pa'i mtha' bsam pa'o/_/dang po ni/_'phags skor gyi gsang 'dus pa snga phyi phal che 
ba dag dang po'i mgon po sprul sku rdor sems su bsgyur byed kyi rkyen/_mi skyod pa rjes su zhugs 
pa las gzhan pa'i rnam grangs mi 'chad cing /_dang po'i mgon po de/_bar do'i sbyong byed kho 
nar 'chad pa bod phyi ma dang /_mngal gyi gnas skabs kho na sbyong byed du 'chad pa/_bod snga ma 
dang /_sprul sku rdor sems ni/_mngal du 'jug pa nas brtsams te/_skye ba kho na'i sbyong byed du 

'chad pa bod phyi ma dang /_mngal nas 'thon pa'i mgo brtsams pa nas gzung ste/_sngon dus kyi 
srid pa'i sbyong byed 'chad pa bod snga ma'i lugs dag byung ngo*/_/bshad pa de dag ji snyed pa ni/
sgrub pa'i thabs mdor byas/_'grel pa dag dang bcas pa'i bshad pa kho nar snang yang /
mtha' gcig tu ma nges pa'i tshul 'di ltar/_mdo bsres dang*/_sgron gsal dang /_rdo rje 
sems dpa'i sgrub thabs rnams su/_dang po'i mgon po nyid kyi sku la lus dkyil yongs su 
rdzogs par gsal btab pa'i rkyen gyis/_rdo rje 'chang zhal gsum phyag drug pa nyid du bsgyur ba 
ni/_bsnyon mi nus par gsungs so/_/de'i tshe na/_dang po'i mgon po dang /_mi skyod pa'i 
'jug tshul gnyis ka la lung rigs med pa'i rtsod pa las grol ba dang /_dang po'i mgon po/
mngal dang bar srid re re ba kho na'i sbyong byed du ma nges pa dang /_des na/_gtso cher sngon dus 
kyi srid pa'i sbyong byed du 'gro ba'i yon tan rnams byung ngo*/_/dang po ni/_mi skyod pa ni rjes 
zhugs pa/_/zhes pa'i don gzhan dag la grags pa kho nar ma zad/_lus dkyil zhugs pa la 
'bru mnan pas chog pa yin te/_des chog pa'i lung dngos su 'dug pa dang /_rigs pa yang mi 
skyod pa rjes su zhugs pa la 'chad nus pa'i phyir/_gnyis pa ni/_dang po'i mgon po bar do kho 
na'i sbyong byed du mi rigs te/_de'i rten la lus dkyil yongs rdzogs 'god par gsungs shing /
gzhi dus kyi bar do la ni/_phung khams skye mched yongs su rdzogs pa med pas na/_lus dkyil 
'god pa'i rten du mi rung ste/_gdan gsum ma tshang ba'i phyir/_mngal gyi gnas skabs kho na'i 
sbyong byed du yang ma nges te/_gzhi dus su mngal gyi gnas skabs la/_skye mched rdzogs ma 
rdzogs kyi gnas skabs gnyis su dbye dgos shing /_dang po'i mgon po la ni de ltar dbye mi 
nus te/_mngon par byang chub pa lnga'i sgo nas ye shes su gyur pa'i phung khams skye mched rdzogs 
zin pa'i phyir/_de bzhin du sprul sku rdor sems la ni lus dkyil grub zin pas khyab pa nyid kyi 
phyir/_mngal gyi gnas skabs dang po'i sbyong byed du ma nges shing /_btsal ba'i dus kyi sbyong byed 
kho nar yang ma nges te/_rdo rje 'chang 'di ni/_dal rgyal mchog la thug pa'i bar/_sngon dus kyi 
srid pa'i sbyong byed du shas che ba nyid du nges pa'i phyir gsungs/_gnyis pa/_rang gis brtags 

pa'i mtha' bsam pa ni/_'dir dpal gsang ba 'dus pa'i lha'i gtso bo ni/_gnas skabs kyi 
dbye bas gsum ste/_dang po'i mgon po dang /_sprul sku rdo rje sems dpa' dang /_zhe sdang rdo 
rje'o/_/dang po ni/_chos kyi sku ste/_ji srid sku mdog dkar por gnas pa de srid du'o/_/bar 
pa ni/_rdo rje 'chang ste/_rigs so sor ma chad pas na/_rgyu'i rdo rje 'dzin pa'o/_/gsum pa ni/
sprul pa'i sku mi skyod rdo rje zhes bya ba ma dag pa'i 'jig rten gyi khams sna tshogs su sems can gyi 
don mdzad nas slar dkyil 'khor gyi gtso bo nyid du byon pa'o/_/bar pa 'di la sprul pa'i sku 
zhes pa chos kyi sku las longs skur bskyur ba'i don yin gyi/_sku gsum gyi zlas phye ba ni ma yin 
no/_/de lta bu'i sku gsum la rnal 'byor pa rang nyid sangs rgyas pa'i tshe/_sku gsum mtshan nyid 
pa 'bras bu'i dus dang /_da lta mos pa lam du byed pa lam dus kyi sku gsum dang /_gdod ma 
nas grub pa gzhi dus kyi sku gsum mo/_/'di la yang /_gzhi dus kyi sku gsum mtshan nyid pa 
bde gsal mi rtog pa gsum dang /_btags pa skye 'chi bar do gsum mo/_/phyi ma 'di ni kun 
rdzob kyi bden pa kho na ste/_lhan cig skyes pa'i ma rig pas rnam par bslad pa'i 'khrul snang nyid 
kyi phyir ro/_/snga ma gsum ni/_gnas skabs gsum char du yang /_don dam pa'i dbang du byas 
te/_ma rig pa'i bslad pa dang bral ba'i ye shes kyi myong byar bzhag pa'i phyir/_'dir bod phyi 
ma gzhi'i dus na ma dag pa'i phung khams skye mched dang skye 'chi bar do sogs tshad mas grub pa re 
re yod par khas blangs nas lam dus su de sbyong byed kyi nyams len yang gzhi dus su yod pa 
dag dang chos mthun shes par byas nas/_nyams su len dgos pa nyid rnam gzhag rim pa'i 
dgongs pa yin gyi/_spyir ma dag pa'i snod bcud dang /_bye brag tu bskal pa dang po'i bcud 
'gags nas yun ring du lon pa de/_sbyang gzhir byed pa lung rigs dang mi mthun pas na/_sngon 
gyi snod stong pa dang mthun par ye shes kyi sa dang*/_snod 'chags pa dang mthun par gzhal yas 
khang bskyed pa dang /_de gnas pa dang mthun par gzhal yas khang gnas pa dang /_snod 'jig 
pa dang mthun par gzhal yas khang gi bsdud rim dang /_bskal pa dang po'i mi tshe'i dus byas pa 
dang mthun par/_lhag mos 'od gsal du 'jug pa dang /_zhugs pa de bar dor langs pa dang 

mthun par/_dang po'i mgon po bskyed pa sogs rim gyis goms pas byed pa ni skye 'chi bar do 
gsum gyi sbyong byed dang /_gsum po de sbyang gzhir 'jog pa rnam gzhag rim pa'i dgongs pa 
yin no/_/zhes 'chad/_'di mi 'thad pa la gsum ste/_mthun yul go log pas mi 'thad/
mthun dpe lkog tu gyur pas mi 'thad/_mthun tshul 'brel med du song bas mi 'thad pa'o/_/dang 
po ni/_'bras dus dang mthun par lam dus su nyams len byed pa dang /_lam dus kyi nyams 
len dang /_gzhi dus kyi sbyang bya'i dri ma phan tshun gnod bya gnod byed du shes nas/_bskyed rim 
goms par byed dgos pa yin gyi/_gzhi dus kyi 'khrul snang dang mthun par lam dus kyi nyams 
len byed pa mi 'thad cing /_lam dus kyi nyams len dang mthun pa 'bras dus la dgos pa ma 
yin te/_don dam gyi gnas tshul kun rdzob kyi snang tshul dang mi mthun pa'i phyir/_gnyis pa ni/
mthun par nyams su len pa la/_mthun yul de dag shes pa sngon du 'gro dgos sam mi dgos/
mi dgos na/_de dag dang mthun par nyams su len dgos pa 'gal dgos na/_rnal 'byor pa 
rang la mngon gyur shes pa'i snga rol du/_shin tu lkog gyur shes pa sngon du 'gro dgos par 
'gyur te/_snod bcud kyi 'jig rten 'chags 'jig gnas stong ni/_rang la shin lkog tu gyur 
pa'i phyir/_gsum pa ni/_mthun yul de ltar nyams su blangs pas sbyang gzhi sbyong nus pa mi 
'thad de/_phyogs snga mas/_sbyang gzhir khas blangs pa de dag dang /_sbyong byed rnal 'byor pa'i 
shes rgyud la/_phan tshun gang du yang 'brel ba med pa'i phyir dper na/_bskal pa dang po'i mi 
tshe'i dus byas pa dang /_de nas bar dor skyes pa de rnal 'byor pa rang dang 'brel med yin pa 
bzhin dang /_rang gis goms par byed pa'i gzhal yas khang gi 'chags 'jig gnas stong /
spyir snod dang bcud kyi 'chags 'jig gnas stong dang /_rnal 'byor pa'i shes rgyud rdzas gzhan 
du/_bod phyi mas khas blangs pa bzhin no/_/kho bo cag gi phyogs la ni/_rnal 'byor rang gi 
shes rgyud las 'brel med du gyur pa'i sbyong gzhi dang sbyang bya'i dri ma gang yang khas mi len cing*/
rnal 'byor pa rdzas gzhan so so ba dag la/_sbyang gzhi dang sbyang bya'i dri ma thun mong ba dag logs 
shig na yod par yang khas mi len pa 'di ni nges par grub pa'o/_/gzhi lam 'bras bu'i sku 

gsum gyi rnam par bzhag pa gong du bshad ma thag pa de las/_rnam grangs gzhan du na/_'di 
ltar/_skye ba gcig gis thogs pa'i byang chub sems dpas/_dga' ldan du chos kyi sku dang 'og 
min du longs spyod rdzogs pa'i sku dang /_'dzam bu'i gling du sprul pa'i sku ston par mdzad pa las/
re shig 'og min gyi rnam gzhag logs su bor nas/_sprul pa'i sku ston tshul gnyis te/_longs 
sku cha mthun pa bar do'i rten la dang sprul sku mtshan nyid pa skye srid dang*/_sngon dus kyi srid par 
ston tshul lo/_/'bras dus su de ltar 'byung ba dang mthun par lam dus su mos pa lam byed kyi 
sku gsum po ji ltar 'byung ba yang ni/_lhag mos 'od gsal du zhugs pa'i tshe/_chos sku lam 
byed dang /_'bras dus kyi chos sku las/_longs sku'i snang ba 'char ba'i tshe/_lugs las ldog 
pa'i snang gsum mngon du mdzad pa ltar/_lam dus kyi 'od gsal las sdang bar bzhed pa'i tshe/
nyi zla pad gsum gyi snang ba gzhal yas khang gi dbus su 'char bar byed do/_/'bras dus su 
mtshan dpe 'bar ba'i gzugs kyis/_'dzam bu gling gi bar srid du 'pho ba dang mthun par 
gzhal yas khang gi dbus su/_sa bon dang /_phyag mtshan dang /_sku yongs su rdzogs pa gsum 
gyi snang ba 'char bar byed do/_/'bras dus kyi longs sku rjes mthun pa yum gyi lhums su zhugs 
pas sprul pa'i sku mtshan nyid pa thog mar mngon du mdzad pa bzhin du lam dus su dang po'i 
mgon por byang chub pa de'i sku phung khams skye mched yongs su rdzogs par gsal thebs pa'i 
gnas skabs nyid du gyur pa de la ni/_de bzhin gshegs pa thams cad kyi bdag pos byin gyis 
brlabs pa zhes kyang bya/_lus kyi dkyil 'khor bkod pa zhes kyang bya/_mi skyod pa ni rjes su 
zhugs pa zhes kyang bya ba/_de nas gzung ste/_lam dus kyi sprul sku mtshan nyid par gyur pa'o/_/
'bras dus su sku bltams pa nas mdzad pa bcu po rnams rim can du ston pa dang mthun par 
lam dus su/_thog mar sprul pa'i sku rdo rje sems dpa' nyid du gyur pa nas/_sku gsung thugs 
byin gyis brlab pa dang*/_sems dpa' gsum brtsegs dang /_rigs kyi bdag pos rgyas 
btab nas/_dbang bskur ba dang /_dkyil 'khor rgyal mchog spro ba'i snang ba rnams 'char bar 
byed do/_/de ltar lam dus kyi nyams len de dang de dag_/gzhi dus kyi gnas skabs gang dang 

sbyor zhing /_rnal 'byor pa rang gis lhag mos 'od gsal du zhugs pas ni ma 'ongs pa na 'chi 
ba'i dus kyi 'od gsal de'i dri ma mgo mnan pa'am/_nus pa che na sa bon sbyangs pa yin no/_/tshul 
ji lta bu zhe na/_dri ma de ma sbyangs na ma dag pa'i snang mched thob gsum/_chags sdang rmongs 
gsum gyis ngo bor gyur pa'i rang bzhin brgyad cu'i rnam pa can du 'char rgyu yin pa de/_re shig 
tshe phyi ma de nyid la mi 'byung bar byas pa'am/_sa bon spangs pa'o/_/lam dus kyi nyi zla pad 
gsum las byang chub pa yang /_'chi ba'i srid pa nyid sbyong bar byed pa ste/_srid pa de las ma 
dag pa'i lugs ldog pa'i snang ba gsum ske ba dang mi mthun pa ni/_lhag mos kyi 'od gsal 
dang 'brel chags pa'i nyi zla pad gsum gyi snang ba des byas pa'o/_/lam dus kyi byang chub pa phyi 
ma gsum po des ni/_tha mal pa ma'i mngal du dang por zhugs pa'i mer mer po nas gzung ste/
rkang lag 'gyus kyi bar rnams sbyong ba zhes bya'i ming can ma 'ongs pa skye ba dang mi mthun par 
byed pa'o/_/lam dus su dang po'i mgon po rang gi lus dkyil yongs su rdzogs pas/_byin 
gyis brlabs pa des ni/_rnal 'byor pa rang nyid ma'i mngal du skye mched yongs su rdzogs par 
'byung rung de sbyong bar byed do/_/lam dus su sprul sku zhal gsum par bsgyur zin pa des ni/
rang nyid ma 'ongs pa'i dus su mngal nas 'byung 'dod dang byung ma thag pa de sbyangs nas de lta 
bur mi 'gyur ba nyid du byed pa'o/_/lam dus kyi nyams len sku gsung thugs byin gyis brlabs 
pa sogs kyis ni/_rnal 'byor pa rang nyid mngal skyes su gyur ba'i byis pa dang /_gzhon nu dang /
dar ma dang /_lang tsho dang /_rgan por gyur pa'i gnas skabs rnams sbyangs nas/_rnal 'byor 
pa brtson 'grus rab kyis ni/_'chi ba sbyong thub pas tshe 'di nyid la dang /_le lo can gyis ni 
'chi ba sbyong mi thub pas/_bar do'i rten la dang /_bar chad can gyis ni/_bar do sbyong mi thub 
pas/_skye ba brgyud nas zung 'jug gi sku mngon du byed do/_/'di la snga rabs pa dag lugs 
gnyis su 'chad pa las/_kha cig ni/_dbang po rno na/_rdzogs pa'i rim pa la ma brten par 
yang /_slob pa'i zung 'jug tsam zhig mngon du byed nus zhes 'chad pa dang*/_rdzogs rim la ma 
brten par de tsam yang mi nus zhes 'chad pa dang /_mi slob pa'i zung 'jug gi sku ni/_chos 

'di'i lugs kyi lam rim pa gnyis po'i cha shas yongs su gang ba med na mi 'byung ba nyid du/
kun kyang gsung gcig dang dbyangs gcig tu dpag bsam gyi 'dod 'jo lta bu'i 'bab stegs 
las legs par 'ongs pa yin no/_/de ltar dpal ldan 'dus pa yi/_/lam rim rgyud gzhung 
gting zab pa'i/_/mtshor gnas 'dir bton rnam dpyod kyi/_/lag pa ring po can gzhan 'ga'/_/
yod dam nyams myong yid bzhin gyi/_/nor bu dgos 'dod kun 'byung ba/_/len par 'dod pa'i 
don mthun dag/lam gol gzhan bor 'dir spyon zhig_/gnyis pa nang gi dkyil 'khor bye brag tu 
bshad pa la gnyis te/_gzhan lugs mi 'thad pa dang rang gi lugs bzhag pa'o/_/dang po ni/
bod phyi ma na re/_lus dkyil gyi go don ni/_rten gzhal yas khang dang brten pa lha gnyis ka rang 
gi lus bsgrub pa'i gzhir byas nas bsgrubs pa'i don gyis ni/_lus kyi dkyil 'khor zhes bya/
de la rten dang brten pa gnyis las/_rten gzhal yas khang ji ltar bsgrub pa ni/_phyi'i gzhal 
yas khang gi nang du/_dang po'i mgon po sprul sku rdo rje sems dpar bsgyur ba skabs su bab pa'i 
tshe na/_rdor sems rang gi lus ma bcos par bzhag pa de nyid gzhal yas khang du bsgom pa ma 
yin/_phyi'i gzhal yas khang bsdus nas/_de'i shul du sgyu lus las grub pa'i gzhal yas khang 
gsar du bskyed pa yang ma yin/_phyi'i gzhal yas khang de'i nang du/_lus las grub pa'i gzhal 
yas khang gsar du bskyed pa yang ma yin gyi/_sngar gyi gzhal yas khang gi rigs 'dra'i rgyun phyi 
ma rnams/_sgrub pa po rang gi lus kyi cha shas gang dang gang /_rten gzhal yas khang gi rgyu tshogs 
su/_rdo rje phreng ba'i rgyud las ji skad du gsungs pa rnams las/_grub pa nyid du blo ngor bsgom 
pa yin te/_dper na lus kyi mdun rgyab dang g.yas g.yon bzhi po/_sngar gyi phyi dkyil de'i 
rigs rgyun phyi ma'i sgrub gzhi nyid du khas len dgos pa bzhin no/_/brten pa'i lha tshogs bsgrub 
pa'i tshul yang /_dper na/_sa bon oM las rnam snang bskyed pa spyi bor bkod nas/_de lus 
dang dbyer med du rtogs pa tsam ni/_brten pa lus dkyil gyi don ma yin te/_de tsam ni bya spyod 
la yang yod pa'i phyir/_des na/_spyi bo la sogs pa'i lus kyi cha shas de dang de/_rgyur byas pa 
las oM la sogs pa'i sa bon so gnyis grub/_de las rnam snang sogs lha so gnyis po lus kyi 

cha shas gang dang gang las grub pa de dang de'i gnas su dbyer med du gyur pa de la/_lus kyis 
dal zhes 'jog pa yin gyi/_lus grub tsam nas lus dkyil du 'jog pa min te/_sems can 
thams cad 'bad med du grol bar thal ba'i phyir dang /_phyi snod kyi 'jig rten dang /_rdul tshon 
dang /_ras bris sogs kyang /_dkyil 'khor du ma bsgrubs gong nas/_dkyil 'khor du thal 
ba'i phyir dang /_lus dkyil ma bcos par 'jog pa yang*/_rdul tshon lta bu la/_rgyu tshogs mang 
po sogs dgos pa lta bu ma yin par/_lus kyi cha shas gang dang gang zhig_/rten brten pa'i 
rgyur bshad pa de dang de gcig pus chog pa byung ba la/_bcos ma bcos kyi don du 'jog pa yin 
no/_/zhes zer/_'di mi 'thad pa la gnyis te/_rten gyi 'jog tshul mi 'thad/_brten pa'i 'jog 
tshul mi 'thad pa'o/_/dang po la gsum ste/_rgyu gang las bsgrub pa mi 'thad/_'bras bu gang du 
grub pa mi 'thad/_lus dkyil du mi 'gro ba'i nyes pa la so na 'dug pa'o/_/dang po ni/_phyi 
dkyil rdul tshon nam/_ras bris sam/_rtog pa'i yul du gyur pa dag gi_rigs 'dra'i rgyun phyi 
ma rnams/_sgrub pa po'i lus las grub par bsgoms na log shes su song ste/_rgyu de las ma 
grub pa'i phyir/_grub na/_rnal 'byor pa'i lus dum bur thal ba dang*/_rdul tshon gshegs pa'i 
tshe/_lus bshig par thal ba dang /_slar bsdus pa chog na/_rang la rten gyi lus dkyil tshang 
bar thal ba dang /_de'i tshe zhig na ldog pa'i chos skye 'jig can du thal ba dang /_lus rgyur byas 
pa'i rten gyi dal mi srid par 'gyur te/_rigs 'dra'i rgyun snga ma med na/_lus rkyang pas der ma 
'grub/_de yod na/_rtog pa'i bsgom gyi rdul tshon dang blos bslang ba'i gzhal yas khang gi 
rigs 'dra'i rgyun gcod mi nus pa'i phyir/_gnyis pa/_'bras bu gang du grub mi 'thad pa ni/
ras bris lta bu'i rgyun phyi ma lus su grub pa'am/_ras bris nyid du grub pa'am/_ye shes su 
grub ces brtags na 'jig par 'gyur te/_lus dkyil yin na/_nyer len gyi rgyu lus las 
grub dgos par khas blangs pa'i phyir/_gsum pa ni/_phyogs snga mas 'dod pa'i rten lus 
dkyil de/_ji ltar bsgoms kyang lus dkyil du 'gro ba mi srid de/_rnal 'byor pa rang gi bem 
po'i lus rang las logs su chad nas gzhal yas khang du 'gro ba ni mi srid/_de mi srid na/

rten gyi lus dkyil du 'gal bar khyod kyis khas blangs pa'i phyir dang /_de ma yin la der zhen 
gyi blo mthar 'jug yul dang 'brel ba srid pa/_kho bo cag gi phyogs la ni/_phyi snod kyi 'jig 
rten gzhal yas khang du gsal ba rab kyi mthar phyin pa zhes bya ba'i tha snyad kyi rnam gzhag yod 
pa de'i tshe/_phyi snod kyi 'jig rten dmigs med du gtong ba yin la/_phyogs snga ma la ni/_rnal 
'byor pa'i lus yod bzhin du mi dmigs par btang na chad stong du thal ba'i phyir ro/_/gnyis 
pa/_brten pa lus dkyil gyi 'dod tshul mi 'thad pa la gsum ste/_rgyu tha mal gyis lus su mi 
'thad/_'bras bu lam dus kyi sangs rgyas su mi 'thad/_lus dkyil gyi rnam gzhag nyams pa'i 
nyes pa rnams so/_/dang po ni/_tha mal rnam smin gyi phung po/_rgyal ba rigs lnga'i bsgrub gzhir 
'dod pa ni/_spyir rgyud gzhung gang nas kyang ma bshad/_de yang bsgrub tshul gang gis sgrub gzhi 
gang zhigalhag pa'i lhar bsgrub tshul 'chad pa na/_sa bon las dang /_phyag mtshan las dang /
mngon par byang chub pa lnga'i sgo nas bskyed pa dang*/_dkrongs te bskyed pa rnams gang gi skabs 
su yang ye shes nyid lha'i bsgrub gzhir bshad pa yin gyi las nyon gyi bdag 'bras dang /_rnam 
smin gyi 'bras bu gang yang lha'i bsgrub gzhir mi 'chad/_bskyed rim gyi lha gang bsgrub kyang stong 
pa'i ngang las zhes stong nyid bsgom pa'i shugs ma brjed pa'i ngang nas bsgrub pa yin/_bskyed 
rim pa'i tha shal zhig kyang /_kun rdzob bden pa stong nyid du mi bsgom pa med/_snod bcud kyi 
snang ba nub pa'i nges ngor/_lus dkyil gyi bsgrub gzhir gyur pa'i rnam smin phung po'i bzhugs 
sa gang du byed/_rdo rje sems dpa'i lus rten brten pa'i bsgrub gzhir byed pa de'i tshe ma dag 
pa'i lus shig der byed dam/_rdo rje sems dpa'i lus nyid der khas len/_dang po ltar na rdo 
rje sems dpa'i lus dkyil du ma song /_phyi ma ltar na/_rdo rje 'chang gi lus dum bur byas nas/
lha so so'i bsgrub dgos pa ma yin gyi/_ye shes gcig nyid sgrub pa po'i rtog ngor ldog pas so 
sor 'byed pa de/_bskyed rim pa'i spyi lugs su 'chad dgos pa yin/_gnyis pa ni/_rnal 
'byor pa'i zag bcas kyi phung po rten brten pa'i dkyil 'khor du bsgrubs na/_de ltar goms 
pa rab kyi mthar phyin pa'i tshe/_rnam smin phung po'i cha shas mtha' dag 'tshang rgya'am mi rgya mi rgya na 

lha'i sgrub gzhir 'gal/_rgya na/_gsang ba 'dus pa'i lugs kyi mi slob pa'i zung 'jug mngon 
du gyur pa na/_rnam smin gyi phung po'i khog pa shul du 'jog pa kho nar nges pa 'gal/_gsum pa 
ni/_bod phyi ma'i lus dkyil gyi 'chad lugs 'di la/_lus dkyil gyi rnam gzhag rtsa ba nas 
nyams par 'gyur te/_chos 'di'i bskyed rim gyi skabs su lus dkyil gyi rnam par bzhag pa ni/
lhag mos kyi gtso bo'i lus la bsdus nas de dang /_dang po'i mgon po byin gyis rlob byed du 
gyur pa'i lus dkyil las gzhan ma bshad la/_de dag ni bod phyi mas 'dod pa'i lus dkyil 
du gtan mi rung ba'i phyir/_ji ltar zhe na lhag mos kyi gtso bo'i lus la 'khor gyi lha so gnyis 
bsdus nas bzhugs pa de'i tshe/_de bzhin gshegs pa thams cad kyi rdul phra rab las grub pa'i 
lus kyi dkyil 'khor du ni gzhung 'grel kun gyis 'chad mod/_de ni khyed la mi rung ste/_brten 
pa lha so gnyis po/_thog mar gtso bo'i lus las phar mched pa ma yin gyi/_brdzus te skye ba'i 
tshul gyis gzhan du grub zin pa zhig_/gtso bo'i lus la tshur bsdus pa'i phyir/_snga rabs pa'i 
lugs kyi lhag mos kyi gtso bo'i sku la/_rten brten pa'i dkyil 'khor tshang bar bzhugs pa 'di/
lus kyi dkyil 'khor gyi rnam gzhag shin tu rnam par dag pa gcig yin te/_gtso bo'i lus rten 
gzhal yas khang rang bcas su grub pa la/_brten pa lha so gnyis po tshang bar spyan drangs nas/
gtso bo rang gi phung khams skye mched tshigs chen gyi gnas rnams su/_kha sbyor dbyer med kyi tshul 
bsdus pa'i phyir/_'di ni/_rgyud las/_dam tshig khu phyung cho ga bzhin/_/'bras bu 'dod pas 
btung bar bya/_/zhes pa'i rgyud tshig spyi don du bshad pas/_brten pa dang /_yang /_tshangs 
pa'i thig nas yang dag brtsam/_/gru bzhi pa la sgo bzhi pa/_/gzhal yas khang ltar snang ba ni/
rnam 'byor pa yi sku'i dkyil 'khor/_/zhes pa'i sgra ji bzhin pas/_rten gyi dkyil 'khor bstan 
no/_/lus dkyil gyi rnam gzhag gnyis pa de yang /_bod phyi ma la rung ba ma yin te/_de 'dra de 
ni/_dang po'i mgon po nyid kyi sku dang*/_de'i cha shas su gyur pa dag yin la/_de'i tshe mgon 
po de'i sku ni byang chub kyi sems kyi rdo rje nyid du bshad pa'i phyir/_sgrub pa po'i rnam smin gyis 
lus su bshad mi rung la/_der mi rung na/_lus dkyil med par khyed kyis khas blangs pa'i 

phyir ro/_/gal te/_sgrub pa po'i zag bcas kyi phung po nyid/_rdo rje 'chang du sgom par byed cing*/
mthar de nyid du 'gyur ba yang yin pas/_rdo rje 'chang la lus dkyil gyi bsgrub gzhi ma tshang ba'i 
skyon med do/_/zhe na/_'o na/_sgrub pa po'i rnam smin gyi phung po rnam shes kyi yul du mthun par 
snang ba 'di nyid/_ye shes kyi yul du'ang ma nyams par byas nas/_zhal gsum phyag drug pa 
nyid du snang bar khas longs shigade ltar yang khas len no/_/zhe na/_ha cang thal bar 'gyur te/
ma rgyud las ni/_tshe gcig lus gcig gis bskyed rim mthar phyin par byed pa la ni/_sgrub pa 
po'i rnam smin gyi lus/_lcags la gser 'gyur byas pa ltar/_'ja' tshon lta bu'i lus su gyur 
nas/_rnam shes kyi yul las 'da' dgos par bshad pa'i phyir dang /_gsang ba 'dus par ni/
de'i tshe/_sgrub pa po'i rnam smin gyi lus sbrul gyi shun pa rjes pa ltar/_'dor dgos pa nyid du 
bshad pa'i phyir/_gzhan yang rnam smin gyi lus bor ba'i sangs rgyas kyi sar/_lus kyi dal ma 
tshang bar 'gyur te/_der lus dkyil gyi sgrub gzhi ma tshang ba'i phyir/_des na/_lus dkyil lta 
ci smos/_bskyed rim gyi lha ji snyed pa mthar thug ye shes su ngo 'phrod dgos pas na/_rnam shes 
ma yin pa/_rnam shes kyi nyer len du khas len dgos pa ni/_ngo mtshar ba'i gnas so/_/gnyis 
pa rang gi lugs bzhag pa la/_gsum ste/_gzhi dus kyi lus dkyil grub mtha' la rag ma 
las par bzhag pa dang*/_lam dus kyi lus dkyil sngags kyi grub mthas bzhag pa 
'bras dus kyi lus dkyil mthar thug chos skur ro gcig pa'o/_/dang po la/_lus dkyil gyi 
mtshan du btags pa la gnyis te/_phyi dang nang gi'am/_bcos ma dang*/_bcos min no/_/phyi 
ma la gsum ste/_lus kyis dang /_b+ha ga'i dang /_byang chub sems kyi'o/_/gsum pa la gnyis 
te/_kun rdzob byang chub sems kyi dang /_don dam byang chub sems kyi'o/_/phyi dang bcos pa'i 
dkyil 'khor la yang /_rdul tshon dang*/_ras bris dang /_blos bslang ba dang /_tshogs kyi 
dkyil 'khor zhes bya ba rnams so/_/de dag gi rang gi ngo bo ni/_re shig grub pa'i mthas ma 
brtags pa/_'jig rten pa dag gi rnam shes la snang ba de nyid thad sor bzhag pas so/_/de 
yang /_bem por snang ba rnams ni/_rdul du grub pa'i rang bzhin las ma 'das pa dang /_myong 

rig gi ngo bor snang ba rnams ni/_mig sna dang mthong thos sogs/_'jig rten na grags pa dag 
las gzhan/_rnam shes dang ye shes kyi khyad par dang /_chos can dang chos nyid kyi dbye ba zhib 
mo dag tu mi 'byed par 'gro ba 'di dag gi lus grub tsam nyid nas rten dang brten par bcas 
pa'i sangs rgyas kyi dkyil 'khor nyid du grub pa'o/_/zhes gsungs pa ni/_dper na/_sems 
can thams cad sangs rgyas kyi snying po can no/_/zhes gsungs pa dang 'dra zhing /_don gcig pa 
yang yin no/_/de'i tshe/_dgongs gzhi ni/_rang bzhin chos sku rten dang bcas pa la dgongs 
pa ste/_rgyu yod pa la 'bras bu'i ming gis btags pa'o/_/dgos pa ni/_sngags kyi gdul bya 
dbang rnon dag_/dkyil 'khor de dag tu myur ba kho nar 'jug pa'o/_/dngos la gnod byed ni/
'jig rten na grags pa bzhin gyi lus bem po'i chos dang /_rnam shes la mthun par snang ba 
rnams ni/_sangs rgyas kyi dkyil 'khor dngos ma yin te/_mthar thug sangs rgyas kyi sar 
'dor dgos pa'i phyir dang /_kun rdzob bden pa dang 'khrul pa'i snang ba nyid kyi phyir ro/_/gnyis 
pa/_lam dus kyi dkyil 'khor grub mthas 'jog dgos pa la gnyis te/_lus dkyil gyi ngos 
'dzin spyir sngags kyi grub mtha' la rag las par bstan/_bye brag tu bskyed rim sgrub pa po'i 
lus nyid dbang btsan par bstan pa'o/_/dang po la/_sngags kyi grub mthar bem po dang*/
'khrul med kyi rnam shes khas mi len par bstan/_des na lus dkyil gyi ngos 'dzin ye shes su 
grub pa'o/_/dang po ni/_spyir sngags dang /_khyad par bla med du rdul phran las grub pa'i lus 
dang /_phyi rol gyi don khas mi len te/_gzhan du na/_gzung ba chos kyi bdag khas len par 
thal ba dang /_gzung 'dzin rdzas gzhan khas blangs pas na/_sngags kyi thog ma'i 'jug sgo snang 
ba sems yin pa las nyams so/_/bod phyi ma ni/_snang ba sems zhes bya ba blun pos btags 
pa'i phyir/_khas mi len no/_/zhes 'chad mod/_de'i tshe phyi rol gyi don ni rnam pa kun tu khas 
len pas/_gzung 'dzin rdzas gzhan las/_ma 'das pa'i phyir/_theg pa chen po'i grub mtha' 
gting nas nyams so/_/gnyis pa ni/_gal te/_sngags su phyi rol gyi don mi bzhed na ni/
gzugs can gyi phung khams skye mched kyi rnam gzhag mtha' dag nyams par 'gyur pa ma yin 

nam/_de lta na sngags kyi kun tu spyod pa kun las nyams so/_/zhe na/_theg pa chen po'i khang 
bzang su 'jug pa'i rnam par thar pa'i sgo dang po/_snang ba sems su thag chod pa zhes bya ba/
phye ba nas gzung ste/_rnam par shes pa la phung sogs su snang tsam las ma gtogs pa'i/_kun 
rdzob kyi chos gang yang yod pa ma yin pa ni/_rnam par thar pa'i sgo dang po ste/_swa b+ha wa'i sngags 
don bsams pa'i tshe na'o/_/de ltar snang ba'i rnam shes nyid kyang 'khrul ba'i phyir spang dgos 
pa'o/_/zhes pa ni/_rnam par thar pa'i sgo gnyis pa ste/_yo ga shud+d+ha'i sngags don bsams pa'i 
tshe na'o/_/de ltar na/_gzung ba dang 'dzin pa gnyis med pa'i ye shes 'ba' zhig las gzhan 
pa'i kun rdzob pa'i dngos po 'ga' yang khas mi len pa ni/_rnam par thar pa'i sgo gsum pa ste/
shU n+ya ta'i sngags don bsam pa'i tshe na'o/_/gsum pa ni/_de ltar sngags kyi sgrub pa mthar thug 
pa'i tshe na/_rten dang brten par bcas pa'i lus kyi dal kho nar ma zad/_gsang sngags kyi kun
spyod mtha' dag ye shes kho na'i rnam rol te/_ji skad du/_rnam par shes pa'i chos nyid 'das/_/
ye shes gnyis med tshul 'chang ba/_/zhes so/_/gnyis med kyi ye shes la rten 'brel sna tshogs 
su mi 'char ba yang ma yin te/_gzugs rnams sna tshogs snang ba'i dpal/_/gzugs brnyan ma 
lus 'chang ba po/_/zhes so/_/snang ba de dag kun rdzob kyi rnam par snang yang /_kun rdzob kyi 
bden pa dngos ma yin te/_ma rig pas rnam par bslad pa ma yin pa'i phyir dang /_so so rang 
rig pa'i ye shes kyis myong bar bya ba yin pas na/_rigs pas dpyad pa yang bzod pa nyid kyi 
phyir ro/_/gnyis pa lus dkyil gyi ngos 'dzin/_sgrub pa po'i shes rgyud dang 'brel dgos par 
bstan pa la gnyis te/_sgrub pa po'i ngos 'dzin gang la byed bsam pa dang*/_de'i lus dkyil 
gyi 'jog mtshams so sor phye ba'o/_/dang po ni/_bod snga phyi'i rjes 'brang kun mthun par/
sgrub pa po rten gyi gang zag ces bya ba ni/_gang zag dang /_skyes bu dang*/_shes pa po dang*/
mthong byed skyes bu bcu gnyis kyi ming can de dag rnams so/_/de'i mtshan gzhi yang /_chos 
mngon pa ltar na/_rang rgyud kyi phung po lnga la bdag tu zhen pa'i zhen stangs kyi gzung byar gyur 
pa'i bdag de la ngos 'dzin dgos shing /_dbu ma thal 'gyur ba ltar na/_rang rgyud kyi phung po 

lnga la brten nas btags pa'i nga tsam zhes bya ba 'di nyid do/_/las 'bras kyi rten du gyur pa'i 
bdag ces bya ba yang 'di kho na ste/_'di khas ma blangs na las byas pa chud zos pa dang*/_ma 
byas pa dang 'phrad pa la sogs pa'i phyir na/_las 'bras la skur pa btab par 'gyur ro/_/zhes 
'chad do/_/de ltar 'chad pa 'di dag ni/_sangs rgyas pa'i chos kyi phyag rgya bzhi rtsa ba nas 'jig 
par byed pa dang /_mu stegs byed kyi gzhung gi rtsa ba 'dzugs par byed pa yin te/_rnam 'grel 
mdzad pas/_grol ba po ni med na yang /_/log par sgro btags gzhom phyir brtson/_/zhes dang*/
zla ba'i zhabs kyis kyang /_gang la rtag tu 'gro rnams ngar 'dzin blo/_/rab tu 'byung zhing de yi 
gang yin der/_/nga yir 'dzin blo 'byung ba'i bdag de ni/_/ma brtags grags par gti mug 
las yin no/_/zhes gsungs so/_/de skad de ni/_don dam la dgongs so/_/zhe na/_don 
dam du yod pa ma yin na/_yod par 'gal te/_don dam pa yul gyi gnas tshul la zhugs pa 
nyid kyi phyir ro/_/de ltar sgrub pa po bdag tu ma rig pa'i phyir/_des bdag gir byas pa'i phung 
khams sogs kyang /_lus dkyil du rung ba ma yin te/_ji skad du/_bdag ni yod pa ma yin 
na/_/bdag gi yod pa ga la 'gyur/_/zhes so/_/de ltar mtha' gzhan bsal nas/_rang lugs 
kyi sgrub pa po'i ngos 'dzin ni/_sgrub thabs rnams su/_ad+ma ko& haM/_zhes rdo rje'i tshig gis 
bstan pa de nyid do/_/bkag ma thag pa de nyid dang /_bdag ces bya ba'i ming mtshungs kyang /
don 'dra ba ma yin te/_'di'i ngos 'dzin du d+harmA d+ha tu dang*/_shA n+ya ta zhes bstan pa'i phyir/
gnyis pa lus dkyil gyi 'jog mtshams so sor bstan pa la gnyis te/_kun rdzob drang don gyi 
lus dkyil dang /_don dam nges don gyi lus dkyil lo/_/dang po ni/_bskyed pa'i rim pa la 
rigs par zhugs pa'i rnal 'byor pa la rang gi zag bcas kyi phung khams skye mched tshogs pa 
dang /_cha shas so sor snang ba'i rnam rig gang yin pa de nyid do/_/'di ni/_yul gzung ba ma 
grub kyang /_yul can 'dzin pa ma bkag pa'i gnas skabs te/_swa b+ha wa'i sngags don bsams 
pa'i tshe dang /_sems tsam dang rang rgyal gyi lta ba nas/_bla med kyi rnal 'byor la zhugs pa dag 
gi tshe na'o/_/skabs 'dir/_rten brten pa gnyis ka gzung 'dzin gnyis med du ma song bas/

stong pa nyid dang sems kyi rdo rjer/_cung bzhag dka'o/_/gnyis pa la/_gnas skabs kyi don 
dam dang /_mthar thug gi don dam pa'i dbang du byas pa'o/_/dang po ni/_rnal 'byor pa rang 
gi gnyis su med pa'i ye shes kho na la/_don dam pa'i phung khams skye mched du snang ba'i rnam 
rig ste/_'di ni rnam rdzun dbu ma nas bla med du zhugs pa'i rnal 'byor gyi tshe dang /_yo ga shud 
d+ha'i sngags don bsams pa'i tshe na'o/_/ye shes la de ltar snang ba ni/_don dam pa'i dang*/
chos nyid kyi dang /_yongs grub kyi phung khams skye mched do/_/lus la de ltar khas blang bar mi 
bya'o/_/snyam du bsam par mi bya ste/_rdul tshon sogs la'ang /_ma bsgrubs gong du tha mal gyi 
tshon du snang ba dang /_bsgrubs na/_ye shes kyi sgrub gzhi la sogs par khas len dgos pa 
bzhin no/_/gsum pa ni/_ye shes nyid las grub pa'i rten brten pa yang /_'od gsal du 
bcug pa'i tshe na'o/_/de ltar/_gzung ba ma grub pa ni/_lhag mos kyi 'khor rnams gtso bo la 
bsdus pa'i tshe dang /_ye shes 'ba' zhig las lus dkyil tshang bar grub pa ni/_dang po'i 
mgon po'i sku la lus dkyil gsal btab pa'i tshe na'o/_/de nas/_sprul sku rdo rje sems dpas/
dkyil 'khor rgyal mchog spros pa ni/_rang gi lus la don dam pa'i dkyil 'khor rten dang
brten par bcas pa chos nyid kyi tshul du bzhugs pa de/_gdul bya gzhan snang du sprul pa'i skus 
mdzad pa bsam gyis mi khyab pa ston pa ste/_sngon don grub kyis/_dga' ldan du chos sku mngon 
du mdzad nas/_'dzam bu'i gling du rgyal srid skyong bar mdzad pa'i bar rnams dang chos mthun 
pa'o/_/gsum pa ni/_'bras dus kyi lus dkyil chos kyi skur ro gcig pa yin te/_sangs 
rgyas kyi sar chos kyi skus ma bsdus pa'i dkyil 'khor yod pa ma yin pa'i phyir dang /_sa der 
sgrub pa po'i rnam smin gyi phung po yang dor zin pa'i phyir/_gnas der lus dkyil mtshan nyid pa 
med na/_lam dus su bskyed rim gyi gtso bo rten dang brten par bcas pa'i dkyil 'khor nyid 
bshad pa don med par thal ba'i phyir ro/_/gal te 'o na/_bskyed rim pas goms par bya ba'i 
phyi nang gi dkyil 'khor gnyis su 'byed pa de'i tshe/_rten brten pa'i rgyu tshogs dang /_rang gi ngo 
bo la zab mi zab kyi khyad par yod dam med/_med na/_gnyis su phye ba'i rgyu mtshan dang dgos 

pa gang yin/_yod na/_gzhan la sun 'byin pa de nyid slar 'ongs pa ma yin nam/_zhe na/
gnyis po la/_khyad par shin tu che ba yin te/_ji srid gtso bo'i sku la/_rten dang brten par 
bcas pa'i dkyil 'khor yongs su rdzogs pas/_byin gyis brlabs pa dang /_gsal thebs 
par ma gyur pa de srid du/_dkyil 'khor gyi gtso bo rdo rje 'chang du mi 'os shing /_dal rgyal 
mchog gi lha tshogs spro bar byed pa po nyid du mi rung ba'i phyir/_dkyil 'khor gnyis po gang 
las bsgrub pa'i gzhi/_don dam ye shes kyi cha la khyad par med kyang /_kun rdzob rnam shes kyi 
snang tshul las khyad par phye ba yin te/_phyi'i gzhal yas khang ni/_rdo rje'i sa bskyed pa las rim 
gyis bsgrub dgos shing /_nang gi gzhal yas khang ni sems kyi rdo rje nyid du gdod ma nas grub 
pa dang /_phyi'i dkyil 'khor gyi lha tshogs ni/_dkyil 'khor rgyal mchog gi 'bad rtsol du mas 
bsgrub par byed dgos la/_nang dkyil gyi lha tshogs ni/_bcos min du grub pa skad cig gis 
gsal thebs pas chog pa'i phyir dang /_yul du byed pa'i blo yang rnam shes dang ye shes so sor 
nges pa'i phyir 'dir/_ma dag pa'i phung khams skye mched sbyang gzhir byas nas/_dag pa ye shes 
kyi phung khams sogs las grub pa'i lha so gnyis kyi bskyed pa'i rim pa la/_rnal 'byor du byed 
pa'i rgyu mtshan dang dgos pa'i khyad par 'di ltar/_phung sogs chos gsum po 'di la/_gnas 
skabs gsum du phye nas/_dang po gzhi dus su 'khrul med rang bzhin rnam dag gi chos gsum 
dang /_'khrul bcas tha mal gyi phung sogs su snang ba'i rnam rig go_/lam dus su yang /
'khrul med ye shes la lha so gnyis kyi dkyil 'khor du snang ba dang /_'khrul bcas rtog pa'i 
shes pa la de ltar snang ba'o/_/lha de dag bsgrub pa'i gzhi ni/_yin lugs la ye shes las dang /
'khrul ngor ma dag pa'i phung sogs las so/_/'khrul snang gis ni/_tha mal gyi snang zhen khegs 
shing /_yin lugs shes pas ni 'khrul snang zlog par byed do/_/'bras dus kyi phung sogs ni/
rten brten pa thams cad dag pa rab 'byams 'ba' zhig pa nyid do/_/de ltar rang bzhin rnam 
dag gi phung sogs las lam dus su/_glo bur rnam dag gi lha so gnyis/_mos pa lam byed 
kyis bsgom pa mthar phyin pa ni/_'bras bu'i dus su/_ma dag pa'i snod bcud kyi snang ba rang 

sar dag nas/_sangs rgyas kyi zhing yongs su sbyangs pa yin no/_/bod phyi ma'i 'dod pa la ni/
zhing sbyangs pa'i tshad 'di bzhag tu med de/_thog mar 'dzam gling gi mi'i rten la/_sangs rgyas 
pa de'i zhing ni/_'og min stug po bkod pa nyid du khas mi len pa'i phyir dang /_de'i tshe sangs 
rgyas de la 'dzam bu'i gling dag pa'i zhing du snang ba ni/_de'i tshe ma dag pa'i zhing mi srid par thal 
ba'i nyes pa 'byung bar/_bod phyi ma dag gis 'chad pas so/_/gsum pa rjes kyi rnam par 
bzhag pa ni/_ting nge 'dzin dang po gnyis kyis/_phyi nang gi bskyed pa'i rim pa rags pa mthar 
phyin par byas pa'i 'og tu/_phra mo dang*/_thig le'i rnal 'byor la slob tshul sogs/_las rgyal 
mchog gi rim pa dag la ngos gzung bar bya ste/_skabs der/_bskyed rim gyi yan lag tu 
dgos pa'i bsod nams kyi tshogs mang po rdzogs par byed pa dang /_phra thig gi rnal 'byor pas/
bskyed rim gyi mjug bsdud par byed cing /_rdzogs rim gyi mgo 'dren par byed pa'i phyir ro/_/
las dang po yi sgrub pa po nyid kyi/_/rnam shes las gzhan sbyang byar 'os ma yin/_/ye shes snang 
ba ring du goms byas pas/_/gzhan snang ngang gis spong ba bskyed pa'i rim/_/zhes bya ba 'di 
grub pa'o//_//
!_swa sti/_ye shes bskyed pa'i rim pas rnam shes chos/_/skye med sprul pa'i sku la 
gdeng thob nas/_/las nyon rdzogs pa'i rim pas ye shes sku/_/'chi med chos sku'i nges pa 'di 
bshad bya/_/gnyis pa/_rdzogs pa'i rim pa shes par bya ba la gsum ste/_rim lnga'i rkang 
grangs ngos gzung nas/_grangs dang go rim nges pa'i tshul/_rdzogs rim lnga po so so'i ngos 
'dzin/_rim lnga'i nang du yan lag drug gi byed las 'dus pa'i tshul lo/_/dang po ni/_bskyed 
pa'i rim pa thog mar bgrangs nas/_sems dben sogs rdzogs pa'i rim pa bzhir phye nas/
rim pa lnga ste/_de'i tshe na lus ngag dben pa gnyis ni/_sems dben gyi sngon 'gro yin pas/
der bsdus nas/_dpal gsang ba 'dus pa'i mngon par rtogs pa mtha' dag_/rim pa lngar 
bsdu ba ni/_'grel chen sgron ma gsal ba'i lugs dang /_lus dben ni/_bskyed rim mo/_/ngag 

dben gyi nang du bsdus nas/_rdzogs rim rkyang pa la rim pa lngar 'jog pa ni 'phags pa nyid kyi 
rim lnga'i bstan bcos kyi lugs so/_/gnyis pa/_grangs nges ni/_zung 'jug gsang ba 'dus 
pa'i mthar thug gi sku 'grub pa la/_lam rim pa gnyis su grangs nges pa yin te/_gnyis las 
mang mi dgos shing /_nyung na de mi 'grub pa'i phyir/_de yang 'di ltar/_bskyed pa'i rim pas ni/
'og min gyi gnas kho nar bzhugs pa'i zung 'jug gi sku las ma g.yos bzhin du/_gzhan don 
sprul pa'i sku lhun grub rgyun mi 'chad du 'byung bar byed do/_/de yang /_bsod nams kyi tshogs 
kyi rnam smin dngos ni/_'og min gyi rten can kho na yin la/_rgyu mthun pa'i sku ni mchog gi sprul 
pa'i sku chags can nam/_chags bral gyi ska sna tshogs su ston pa de'o/_/bsked pa'i rim pa ni/
bsod nams kyi tshogs yongs su rdzogs pa'i byed las can kho nar ma zad/_gong du bshad zin 
pa ltar lha'i rnal 'byor gyi las nyon ma lus par spang pa'i thar pa dang spangs rtogs kyi tshad 
mnyam par byed nus pas na/_bskyed rim mthar phyin pa'i rnal 'byor pas gdul bya rigs can 
gsum ka rjes su 'dzin par nus so/_/bskyed pa'i rim pa la gnas pa gzhir byas kyi steng du/
rdzogs pa'i rim pa yang /_lnga'am/_bzhi po/_thog mar gnyis su 'dus te/_rten sku 'grub 
par byed pa'i nyer len dang /_brten pa spangs rtogs rdzogs par byed pa'i rkyen no/_/dang po ni/
sgyu ma lta bu'i sku yin la/_'di mngon du byed pa la de ma thag pa'i rkyen sems dben thugs rdo 
rje'i ting nge 'dzin dang /_bdag po'i rkyen ngag dben gsung rdo rje'i ting nge 'dzin med par mi 
'byung zhing*/_rdo rje gnyis po de yang /_sku rdo rje la ma brten par med pas/_sgyu ma lta bu'i rim pa la 
yan lag gsum po der nges so/_/gnyis pa/_spangs rtogs rdzogs byed kyi rkyen la/_spangs pa 
rdzogs pa'i dang /_rtogs pa'i yon tan rdzogs byed kyi rkyen no/_/dang po ni/_mngon par byang 
chub pa'i rim pa zhes pa'i ming can/_yang dag pa'i mtha' dang /_'od gsal ba'o/_/gnyis 
pa ni/_slob bzhin pa'i zung 'jug gi sku ste/_'di ni yang dag pa'i mtha' dang /_sgyu ma'i sku 
zung du 'jug pa yin pas na/_spang bya'i sa bon ma lus pa spong bar byed cing /_thob bya'i yon 
tan mtha' dag rdzogs pa dang /_spyod pa'i nye rgyus mi slob pa'i zung 'jug tu mtshams sbyor bar 

byed do/_/gsum pa go rim nges pa ni/_thog mar bskyed pa'i rim pa la ma bslabs par/
lus rnam par dben pa la slob pa mi 'byung ste/_'dir/_gang dben pa'i gzhi lus ni/_dkyil 
'khor gyi gtso bo'i sku yin la/_gang gis dben pa ni/_ma dag pa'i phung sogs la byed dgos 
par bshad pas na/_de des dben pa ni/_bskyed rim la ma sbyangs par mi 'byung ba'i phyir/
de'i 'og tu ngag rnam par dben pa la slob pa yang /_lus rnam par dben pa la bslabs pa sngon du 
'gro dgos te/_'dir/_gang dben pa'i gzhi ni/_dkyil 'khor gyi gtso bo'i gsung dang /
gang gis dben pa ni/_tha mal gyi ngag gis dben pa yin la/_de des dben par byed pa ni/
lus dben sku rdo rje'i ting nge 'dzin la ma bslabs par mi 'byung zhing /_de ltar bslabs pa las/
phyi ma de ngang gis 'byung ba'i phyir/_de'i 'og tu sems dben thugs rdo rje'i ting nge 'dzin la 
slob pa la yang /_ngag dben gsung rdo rje'i ting nge 'dzin la bslabs pa sngon du 'gro dgos te/
'dir/_gang dben pa'i gzhi ni/_dkyil 'khor gyi gtso bo'i thugs yin la/_gang gis dben 
pa ni/_tha mal pa'i sems la bya zhing /_de des dben pa la slob pa yang*/_gsung rdo rje'i ting 
nge 'dzin la ma bslabs par mi 'byung zhing /_de la bslabs pas rlung sems dbu mar ngang gis 
tshud pa'i phyir/_'dir/_bod phyi ma gang dben pa'i gzhi rdo rje gsum la ngos mi 'dzin par/
sgrub pa po'i lus ngag yid gsum spyi tsam pa la ngos bzung nas/_tha mal gyi lus ngag yid 
gsum gyis dben par 'chad pa ni/_nor ba yin te/_dben gzhi rdo rje gsum la ma bshad na/
de dang des dben pa 'gal ba'i phyir ro/_/de ltar sngon 'gro dben pa gsum la bslabs pa sngon 
du btang nas/_dngos gzhi kun rdzob kyi bden pa la slob par bya dgos te/_rdo rje gsum la 
bslabs pa sngon du ma song na/_sgyu ma'i sku gang las bsgrubs pa'i gzhi mi 'byung ba'i phyir/_sgyu 
lus thog mar grub pa'i 'og tu/_'od gsal ba'i rim pa bstan dgos te/_sgyu lus grub pa sngon 
du ma song ba'i 'od gsal ba'i rim pa rkyang pas ni/_slob bzhin pa'i zung 'jug tsam yang 
mngon du byed mi nus pa'i phyir/_dper na/_phar phyin pa'i 'od gsal bzhin no/_/de'i 'og tu 
zung 'jug mngon du byed pa yang 'od gsal ba'i rim pa la bslabs pa sngon du 'gro dgos te/

sgyu ma'i sku 'od gsal gyis sbyangs pa sngon du ma song na/_bden pa gnyis so sor zhen pa las mi 
grol zhing /_de lta na bden gnyis gcig tu bsres pa'i zung 'jug gi sku mngon du byed mi nus 
pa'i phyir/_gal te/_mi slob pa'i zung 'jug gi sku yongs su rdzogs par mngon du byed pa ni 
bskyed pa'i rim pas bsod nams kyi tshogs dang /_mngon par byang chub pa'i rim pas spang bya 
ma lus pa spong nus pa de nyid kyi phyir na/_ye shes kyi tshogs ma lus pa rdzogs pa de tsam gyis 
chog pa'i phyir/_skabs 'dir/_sgyu ma'i sku bsgrub pa'i rim pas ci zhig bya snyam na/_spyir rdzogs 
pa'i sangs rgyas 'grub pa la/_tshogs gnyis po nges par grub zin pa tsam gyis chog mod kyang /
rnal 'byor las dang po pas tshe gcig gi rten la longs spyod rdzogs pa'i sku 'grub pa ni/_nges 
par sgyu ma'i sku grub pa sngon du 'gro dgos te/_bskyed pa'i rim pas bsod nams kyi tshogs dang*/
'od gsal ba'i rim pas spang bya ma lus par spong nus kyang /_las dang po pa de'i rnam smin gyi 
phung po las logs shig tu/_ye shes las gyur pa'i sgyu ma'i sku gsar pa ma grub na/_tshe gcig 
gis longs sku mngon du byed mi nus pa'i phyir/_bod phyi ma na re/_sgyu ma'i sku bsgrubs pa'i 
dgos pa ni/_mi slob pa'i mtshan dang dpe byad kyi rigs 'dra snga ma sngon song du bya ba'i phyir yin 
pas/_lugs 'di'i khyad chos bla na med pa'o/_/zhes gsung mod/_mi slob pa'i mtshan dpe 
mngon du mdzad pa la/_bsod nams kyi tshogs mthar phyin pa tsam gyis mi chog par/_rigs 
'dra snga ma bsgrub dgos na/_de la yang /_rigs 'dra gzhan zhig bsgrub dgos pa sogs/
thug pa med par 'gyur ro/_/gal te/_phar phyin pa lta bu la de ltar mi dgos kyang /_tshe gcig 
gis bsgrub pa la dgos so/_/zhes zer mod/_sgyu lus kyi mtshan dpe dang po'i rigs 'dra snga ma 
gang du tshol/_la la dag na re/_phar phyin gyi sa bcu pa la yang rigs 'dra de yod do/_/zer na/
mtshan dpe'i rigs 'dra bsgrub pa rdo rje theg pa'i khyad chos su 'dod pa nyams so/_/
gnyis pa so so'i rnam gzhag ngos gzung ba la gsum ste/_sngon 'gro dben pa gsum la ji 
ltar slob pa'i tshul/_dngos gzhi bden pa gnyis ji ltar nyams su len pa'i rnam gzhag_/rjes la 
zung 'jug gi sku ji ltar 'grub pa'i rim pa'o/_/dang po la/gsum ste/_lus dben sku rdo rje'i 

dang /_ngag dben gsung rdo rje'i dang*/_sems dben thugs rdo rje'i ting nge 'dzin la slob pa'i 
tshul lo/_/dang po la gsum ste/_shes par bya ba'i yul gang yin pa dang /_shes pa'i 'og tu 
lus dben gyi rang bzhin ngos gzung ba dang /_rgyu tshogs gang las bsgrub pa'o/_/dang po ni/
skabs 'dir/_dam pa rigs brgya zhes pa'i rnam gzhag shes par bya dgos te/_sbyang gzhi ma 
dag pa'i phung khams skye mched kyi rang snang 'khrul pa dang /_sbyong byed dam pa rigs brgya'i snang ba 
mi bslu bar shes nas/_sbyang gzhi dang sbyong byed so sor ngo 'phrod dgos pa'i phyir/_de dag gang 
zhe na/_bskyed rim pa'i sbyang gzhi dang /_sbyong byed rags pa tsam ngo 'phrod zin pa de gzhir byas 
nas/_lus rnam par dben pa la mnyam par 'jog pa'i thog mar/_zhib tu phye nas shes par bya 
ba ni/_sbyang gzhi ma dag pa'i phung po lnga po re re la yang sbyong byed gnyen po'i dbye ba dang /_spang 
gnyen so sor nges pa'i sbyang bya'i dri ma lnga tshan lngar phye nas/_rtsa ba'i rigs chen lnga po re re la 
yang /_rigs chung lnga lngar phye ba dang /_de bzhin du ma dag pa'i khams bzhi po la/_sbyang bya ma 
dag pa'i snang ba lnga tshan bzhir phye nas/_sbyong byed yum bzhi la sangs rgyas spyan gyi rnam snang 
sogs lnga tshan bzhir 'byed pa dang /_zag bcas kyi dbang po drug po re re la yang /_'khrul 
pa'i snang ba lnga tshan du phye nas/_sbyong byed gnyen po la sa snying gi rnam snang sogs/_lnga tshan drug 
tu 'byed pa dang /_de dang 'dra bar gzugs rdo rje ma'i rnam snang sogs lnga tshan lngar 'byed pa dang*/
yang /_skabs la lar/_rigs chung nyi shu rtsa lnga po re re la/_yum bzhi bzhir phye bas/_dam 
pa rigs brgya'o/_/zhes 'chad pa dag kyang snang ste/_khro bo bcu dang /_byams pa dang kun tu 
bzang po la/_lnga tshan du ma phye ba ni/_de dag gi sbyang gzhi tshigs mtshams so so la 'khrul snang 
so sor ma phye ba la dgongs so/_/de ltar phye ba'i rigs brgya po thams cad kyang /_rigs chen 
lngar ma 'dus pa med cing /_lnga po yang /_rdo rje gsum du bsdud pa dang /_gsum po yang /
gsang chen rigs gcig tu bsdus nas/_rtse gcig tu byed pa ni/_rdzogs pa'i rim pa ste/_'gag 
rim nas mtshan btags pa'o/_/gnyis pa lus rnam par dben pa rang gi ngo bo ni/_rigs brgya 
po de gcig tu bsdus pa'i ye shes kyi sku/_zhal phyag gi rnam pa can nyid du 'khrungs pa ste/_'di 

la/_lo dang zla ba'i bar du mnyam par 'jog mod/_'jog pa po dang /_bzhag bya'i yul rdza sa 
su lta ci/_ldog pas so sor mi 'byed pa ni/_'og ma rnams la yang de bzhin no/_/bod phyi ma 
na re/_rdzogs rim du gyur pa'i lus dben gyi ngos 'dzin ni/_yul can bde ba chen po la/
yul bskyed rim pa'i lhar snang ba'i gzung rnam mo/_/zhes 'chad pa mi 'thad de/_gzung rnam 
zhes pa ni/_yul can la yul gyi rnam pa tha dad du shar ba'i ming yin la/_'dir ni/_lus 
dben dang sgrub pa po gnyis su byar yod pa ma yin pa'i phyir ro/_/gsum pa rgyu tshogs ni/_sngon rgyu 
dus su bskur ba'i bum dbang dang /_lam dus su bdag nyid kyis blangs pa'i dbang bskur dang /
tshogs kyi 'khor los/_bdag po'i rkyen byas/_sbyang gzhi rigs brgya dang bcas pa'i/_sbyong 
byed rigs brgya'i snang bas dmigs pa'i rkyen dang /_lugs 'di'i bskyed rim gyi rnal 'byor 
chen po grub pa'i ye shes kyis/_de ma thag pa'i rkyen byas pa las 'khrungs pa'o/_/lus dben 
'di rdzogs rim du 'chad kyang /_smin byed dbang gong ma la ltos pa'i bshad pa mdzad do/_/gnyis 
pa/_ngag rnam par dben pa'i slob tshul la/_gsum ste/_shes par bya ba'i yul gang yin pa 
dang /_de ltar shes nas grub pa'i ngag dben rang gi ngo bo gang yin pa dang /_rgyu tshogs gang las 
dus nam gyi tshe grub pa'o/_/dang po ni/_sbyang gzhi kun rdzob pa'i ngag ces bya ba/_tha mal gyi 
rlung 'byung 'jug gnas gsum dang /_sbyong byed mgon po bzhi'i rlung sbyang gzhi dang sbyong byed du 
so sor ngo shes pa'o/_/des de sbyong nus pa'i shes byed ni/_sbyang gzhi ni las dang nyon mongs pa'i 
dbang gis byung ba'i 'khrul snang dang /_sbyong byed ni 'khrul snang de'i nang lta ye shes kyi cha nyid du 
shes nas/_grub par byas pas so/_/'di la ji ltar rgyu ba'i tshul dang /_de'i rang bzhin/_rdo rje 
gsum du ngo sprod pa'o/_/dang po ni/_rtsa ba'i rlung lnga las/_thog mar me rlung pad+ma mgon po'i rgyu 
ba ces bya ba ni/_kha dog dmar po/_sna bug g.yas kyi gshog pa nas/_'bar ba'i rnam pas 
gyen du rgyu bar byed cing /_de'i 'khor du rlung sa chu gsum dang bcas te/_cig car du'o/_/de 
yang grangs ni/_thog mar gos dkar mo'i dbang du byas pa'i nyis brgya nyi shu rtsa lnga dang /_de 
nas/_sgrol ma'i dang*/_de nas/_sangs rgyas spyan gyi dang /_de nas/_mA ma ki'i nyis brgya nyi 

shu rtsa lnga ste/_de ltar/_dgu brgya phrag gcig ni/_thun dang po ste/_'byung 'jug gnas gsum 
gcig tu bsdus pa'i grangs so/_/de yang /_phyir blta rnam shes la de ltar snang ba ni/_'khrul 
snang dang spyang gzhi'o/_/nang blta ye shes kyis/_rdo rje gsum du byin gyis brlabs pa ni/
'khrul med ye shes kyi cha dang sbyong byed do/_/de ltar sbyangs pa'i 'bras bu ni/_me rlung 'khor 
dang bcas pa/_gzung ba'i lam du rgyu ba log nas/_dbu ma'i lam du 'jug pa'o/_/de nas 
thun gnyis pa la/_sna bug g.yon gyi gshog pa nas/_rlung kha dog ljang ser/_las kyi mgon 
po'i rgyu ba ces bya'i ming can/_'khor gsum dang bcas pa thad kar rgyu ba de yang 'byung 'jug 
gnas gsum gcig tu byas pa'i dgu brgya phrag gcig ste/_thog mar dam tshig sgrol ma'i nyis 
brgya nyi shu rtsa lnga nas mgo 'dzin te/_sbyor tshul gzhan rnams ni snga ma bzhin no/_/de nas/
thun gsum pa la/_sna bug gnyis po'i ka ba'i logs la thad kar rgyu ba/_sa rlung rin chen 
mgon po/_zhes pa'i ming can/_dgu brgya phrag gcig gi thog mar/_sangs rgyas spyan gyi rgyu ba 
nas mgo 'dzin no/_/de rjes sna bug g.yon gyi thad mtshams nas dal bar rgyu ba/_kha dog 
dkar po/_mi bskyod mgon po'i rgyu ba zhes pa'i ming can dgu brgya phrag gcig rgyu ba de la ni/
mA ma ki'i rgyu ba nas thog mar mgo 'dzin no/_/de ltar mgon po bzhi'i dal yongs rdzogs kyi rgyu 
ba'i grangs nyin zhag gcig tu longs pa la/_dgu brgya phrag nyi shu rtsa bzhi byung ba de/_rdo rje'i 
bzlas pas ye shes kyi rlung grangs de snyed du bsgyur thub pa gcig byung ba de'i tshe zhag gcig gi rdo 
rje'i bzlas pa grub pa'o/_/'dir rgyal ba rigs lnga las/_rnam snang mgon po'i rgyu ba mi 'chad 
pa ci zhe na/_gzhi dus su rtsa ba'i rlung lnga las/_'byung ba bzhi'i rlung ni/_sna bug nas rtag par 
rgyu la/_rnam snang gi rgyu ba'i ming can/_nam mkha'i rlung ni/_khyab byed kyi rlung ste/_yan lag 
thams cad la khyab cing 'dzin par byed pas na/_'chi ba'i dus las gzhan gyi tshe/_mi rgyu zhes 
pa ni rgyud kyi dngos bstan yin la/_da ltar gyi dus su dkyil 'khor gyi gtso bo byas nas mi rgyu 
yang /_dkyil 'khor re re yang 'od zer lnga lnga dang ldan par bshad pa'i phyir gtan mi rgyu ba ni 
ma yin no/_/zhes pa ni/_man ngag pa dag gi bzhed pa'o/_/'byung ba bzhi'i rlung ni/_srog 

'thur dang /_gyen rgyu mnyam gnas te/_bzhi po rang gi gnas las/_gzhan du mi bskyod pa 
gcig spyir dgos kyang /_de dang de'i yon tan nam/_'od zer gyi rnam pa 'byung 'jug gi 
grangs de tsam du rgyu ba de/_thabs kyis ma zin na/_gzung 'dzin gyi lam du zhugs nas/
'khor ba'i rgyu byed la/_thabs kyis zin na/_dbu mar zhugs nas mya ngan las 'das pa'i lam 
du byed pa'o/_/thabs de gang zhe na/_gnyis pa ni/_nang du 'jug par snang ba'i rnam rig gi ngo 
bo gsal cha de ni/[ \u0f00] dang /_de bzhin du/_gnas par snang ba'i rnam rig gi ngo bo aHdang /
phyir 'gro bar snang ba'i rnam rig gi ngo bo hwa nyid du shes par byas nas/_'bru gsum po kho na'i 
'byung 'jug la gsal snang brtan por ma gyur gyi bar du/_brtson 'grus rtsom pa ni/_thabs 
mkhas so/_/nang du bsdud pa'i tshe/_snying ga'i mi shigs pa kho na la thim pa ni mchog yin gsung 
yang /_re zhig d+hu ti'i nang gzhir byas kyi/_rang rang gi rtsa ba'i gnas su thim pa'i tshul gyis 
'gro 'ong byed pa ni mchog go_/rtsa ba'i rlung lnga po rdo rje'i bzlas par drangs pa'i tshe/_yan lag 
gi rlung lnga po yang der bsdus nas byin gyis rlob dgos te/_gzhan du na/_lnga po mig sogs 
dbang po lnga la gnas nas/_ma dag pa'i yul gyi snang ba bzlog mi nus pas/_nang gi ye shes 
'dren pa'i gegs su 'gyur bas so/_/gnyis pa/_ngag dben rang gi ngo bo gang yin pa ni/
de ltar shes nas nges don gyi rdo rje'i bzlas pa/_lo dang zla bar goms pa'i stobs kyis/
gsung rdo rje lhan cig skyes pa'i bde ba gzung 'dzin gyi rtog pa g.yo bar byed pa'i rlung gis 
gzhan du bskyod par mi nus pa'i ngo bo nyid du grub pa de'o/_/gsum pa ni/_rgyu dus kyi bum pa'i 
dbang gis smin pa tsam kho nar ma zad/_khyad par du gsang ba'i dbang gis smin pa ni/_lam 
'di'i bdag po'i rkyen dang /_med na mi 'byung ba'i rgyu nyid yin te/_des smin par ma byas pa ni/
lam 'di'i snod du mi rung ba'i phyir dang /_phyi rol pa'i rlung gi bzlas pa las/_khyad par dbye 
mi nus pa'i phyir/_de ma thag pa'i rkyen ni/_lus dben gyi ting nge 'dzin gsal cha'i ngo bo nyid 
dang /_dmigs pa'i rkyen snga ma ni/_rdo rje'i bzlas pa dang /_dus mnyam pa ni gsung rdo rje'i 
nyams su myong bya gang yin pa de nyid do/_/'dir/_dpyod ldan la skye ba'i dogs pa sel tshul 'di 

ltar/_rdzogs rim gyi thog ma lus rnam par dben pa'i smin byed ni/_rgyu dus kyi bum dbang dang /
lam dus kyi tshogs kyi 'khor lo las gzhan du ma gsungs la/_rdzogs rim gyi thog ma'i smin 
byed gsang ba'i dbang bskur ba ni/_lus dben la bslabs pa mthar phyin pa'i tshad gang du 
gzung ba de nas/_ngag rnam par dben pa la 'jug pa'i bar der bskur dgos pa las 'os 
med la/_de dang 'dra bar sems dben gyi smin byed kyang dbang gsum pa nyid du bshad pas na/
ngag dben nas/_sems dben la 'jug pa'i bar der bskur dgos pa 'os med pa kho nar ma 
zad/_de nas sgyu ma la 'jug pa'i tshe dang*/_de nas kyang 'od gsal la 'jug pa'i tshe/_shes 
rab kyi dbang bskar smin byed du dgos par bshad cing /_'od gsal nas zung 'jug tu ldang 
ba'i bar dor smin byed dbang gi bshad pa ma byung zhing /_slob bzhin pa'i zung 'jug nas/_mi 
slob par ldang ba'i tshe ni/_'bras bu la mtshams sbyor ba'i dbang gis/_dri ma 'khrud par bshad 
do/_/de ltar bshad pa de'i tshe na/_bskyed rim la lobs pa'i tshad ji tsam nas/_rdzogs rim la 
'jug par byed/_bskyed rim gyi mngon rtogs su bshad pa'i las rgyal mchog tshun chad kyi 
nyams len smin byed kyi dbang bskur/_dkyil chog nyi shu pa nas bshad pa de tsam gyis chog pa 
yin nam/_zhe na/_bshad pa bskyed rim nas/_lus rnam par dben pa la 'jug pa'i sa 
mtshams ni/_dang po sbyor ba'i ting nge 'dzin gyi dbang du byas pa'i rnal 'byor chen po grub pa'i 
mtshams de nas/_lus rnam par dben pa zhugs chog pa yin te/_de'i rgyu tshogs grangs tshang 
ba'i phyir/_lus dben nas ni/_dben pa phyi ma gnyis su 'jug pa la/_bskyed rim gyi cha shas 
'ga' zhig_/med na mi 'byung ba'i rgyur nyams len byed dgos pa'i bshad pa med la/_med pa 
de'i phyir/_bskyed rim gyi rnal 'byor chen po nas/_sgrub pa chen po la 'jug ka'i bar de nas/
tha na'ang dben pa gsum tshun chad nyams su len pa la 'jug par bya ste/_de ltar zhugs na lam 
rim gyis pa nyams su len pa'i tshul gyis mtshams tshang ba'i phyir dang /_khyad par bskyed rim gyi 
yan lag tu bzhag pa'i phra thig gi rnal 'byor nyams len la/_dbang gong ma sngon du 'gro dgos 
sam/_zhes dpyad par bya ba yin mod kyang /_rjes su chags pa'i rnal 'byor dang dkyil 'khor 

rgyal mchog sngags kyi lam nyid du 'gro nges pa la ni/_smin byed dbang gong ma dang /_de'i grol 
lam la nges par gdeng thob pa zhig_/med na de mi 'byung ba nyid du nges pa'i phyir/_zhes bya ba 
'di zur du spros pa'o/_/gsum pa sems dben la ji ltar slob pa'i tshul la gsum ste/_'di'i 
yan lag tu dgos pa'i shes bya la mkhas par bya ba dang /_mkhas nas goms stobs kyis skyes 
pa'i sems dben nyid ngos gzung ba dang /_de rgyu tshogs gang las dus nam gyi tshe grub pa'o/_/
dang po la gsum ste/_rnam shes gsum gyi rnam gzhag gang yin pa dang /_rnam shes dang rang 
bzhin gyi khyad par gang yin pa dang /_gsum po ti ltar skye ba'i rim pa'o/_/dang po ni 'dir/
gang zhig dben pa'i sems ni/_snang mched thob gsum gyi ming can no/_/gang gis dben pa ni/
tha mal du snang ba'i rlung sems kyis so/_/gsum po'i ming gi rnam grangs gzhan yang /_sems 
dang /_yid dang /_rnam par shes pa zhes dang /_kun btags gzhan dbang /_yongs grub ces 
dang /_sems/_sems byung /_ma rig pa zhes dang /_chags sdang gti mug las gyur pa'i rang 
bzhin gsum/_zhes pa ni/_kha phyir blta 'khrul pa'i ming gis btags la/_yang /_thabs 
shes ma ning dang /_stong pa gsum dang /_snang mched 'thob gsum zhes pa ni nang blta 'khrul 
med ye shes cha nas ming gis btags pa'o/_/gsum po 'di la 'bras dus kyi dbye ba mi 'chad 
cing /_gzhi dus dang lam dus gnyis las/_gzhi'i dus la yang /_gnas tshul don dam pa'i 
dbang du byas na/_thams cad stong pa gcig pur ro gcig pas na/_stong pa bzhi'i dbye ba mi 
'byed la/_kun rdzob 'khrul pa'i dbang du byas na/_'chi ba'i srid pa mngon du gyur pa'i tshe/
'byung ba bzhi'i rlung 'gag pa'i rim pas/_stong pa bzhi rim gyis 'char bar 'gyur te/_thog 
mar/_sprin med kyi nam mkha' la zla ba'i 'od zer dang bcas pa lta bur snang ba dang /_de nas 
nyi ma'i 'od zer dang bcas pa lta bur snang ba dang /_de nas mun pa nyid du snang ba dang /_de 
nas snang mun gsum ga dang bral ba'i nam mkha' dri ma med pa lta bur snang ba ste/_bzhi po 'di 
la go rim bzhin du/_gzhi dus kyi stong pa dang*/_shin tu stong pa dang /_chen po stong pa dang /
thams cad stong pa zhes bya la/_'di dang ni 'chi ba'i srid pa la gnas pa kun la mngon du 'gyur 

yang /_thabs kyis ma zin na 'khor ba nyid las gzhan du mi 'gyur la/_thabs kyis zin na 
'chi ba'i srid pa sbyangs nas/_bar do'i srid pa mi 'byung bar byed do/_/de skabs kyi thams cad 
stong pa 'di/_gnas tshul las grub pa'i stong nyid go chod po yin kyang /_sems rang nyid stong 
par shar ba las/_log na stong nyid rtogs byed kyi blo gzhan med pas/_lam du ma song pa'o/
gnyis pa ni/_gzhung 'grel dag tu snang ba dang /_rang bzhin gyi ngos 'dzin bsres pa lta bur 
snang ste/_bshad ma thag pa'i dpe gsum pos mtshon pa'i snang ba gsum po de ni/_'chi srid du 
'jug pa dang /_de las ldang ba'i rang bzhin gsum gyi dus su'ang 'char bar bshad pa'i phyir/
de dag gi khyad par ci zhe na/_thabs dang bral ba'i 'chi srid kyi snang ba gsum shar ba dang lhan 
cig par rang bzhin gsum 'char bar gsungs mod/_gsum po'i ngo bo snang gsum gyi ngo bor 
'chad pa ma yin te/_'khrul ma 'khrul gyi snang ba so sor nges pa'i phyir/_dper na/_'dod 
chags las gyur pa'i rtog pa sum cu rtsa gsum skyes pa'i dus su/_snang mched mtshan nyid pa 
dmar lam me bar skyes pa de/_'dod chags g.yo bar byed pa'i rlang gis g.yos nas snang mched 
srid pa'i lam du 'khrid par byed pa lta bu ste/_gzhan gnyis la'ang de bzhin no/_/des na rang 
bzhin gsum dang /_gzhi dus kyi snang gsum dus dang tshogs pa gcig tu shar ba la/_gnas 
tshul don dam pa'i snang ba gsum po de/_snang tshul kun rdzob pa'i rang bzhin gsum gyi rnam pa 
nyid du 'chad pa ni/_man ngag pa'i gzhung las byung ba'o/_/bod phyi ma dag ni/_rang bzhin 
gsum gyis/_gzhi dus kyi snang ba gsum mtshon par nus te/_bya rog gis khang bzang mtshon pa 
ltar/_ngo bo tha dad pa'i mtshon tshul lo/_/zhes gsung ste/_rang bzhin mtshan nyid du 'chad pa'i 
go don no/_/skabs 'di dag tu rang bzhin brgyad cu dang /_brgya drug cu'i rnam gzhag mdzad pa 
ni gzhi dus kyi snang gsum lugs 'byung dang /_lugs ldog gi tshe rang bzhin gsum po yang de 
ltar 'byung ba la dgongs nas/_dpe nyin mtshan dang /_thabs shes dang /_g.yas g.yon dang*/
skyes pa bud med dang /_oM dang aHla sogs pa'i mtshon byed kyi sgo nas gsungs so/_/de'i 
phyir lam dus kyinyams myong dang bcas pa dag gis ni 'chi ba'i tshe/_dkar lam shar ba na/_zhe 

sdang g.yo ba'i rlung nub par bya zhing /_dmar lam gyi tshe 'dod chags g.yo ba'i dang /_nag lam 
gyi tshe gti mug gi'o/_/'dir chags pa chung ba la zhe sdang dang /_che ba la 'dod chags dang /
cha mnyam pa la gti mug dang ma ning zhes btags la/_rdo rje mgon dang /_pad+ma mgon gyi rdor 
zlas ni/_chags sdang gi rlung mnon byed do/_/gnyis pa lam dus su nges don gyi snang gsum 
dang /_stong gsum ji ltar 'char ba'i tshul ni/_spyir nges don mthar thug la 'od gsal ba'i 
rim pa nyid du 'chad pa de la/_dbye ba med cing /_sems dben gyi skabs 'dir/_snang ba 
gsum dang rnam par shes pa gsum gyi ming can/_gnas skabs kyi ming don lung gzhan las 
gsungs pa'i dga' ba dang po gsum dang don gcig par 'chad pa ni/_gtso bor ngag rnam par 
dben pa la sbyangs pa'i lag rjes dang /_dbang gsum pa bskur ba'i bdag po'i rkyen las byung 
ba'o/_/dbang de las 'dir yang lhan cig skyes dga' mi 'byung ba ma yin mod/_don gyi ye 
shes su skye ba'i go rim dang rgyu tshogs grangs ma tshang bas sems dben gyi skabs 'dir/_rnam 
par shes pa gsum gyi grangs nges par mdzad do/_/rnam par zhes bya ba/_byed pa po'i rnam dbye 
byung ba'i tshe/_bi yig dgag pa'i tshig tu mi bzhed pas/_ye shes kyi zlas phye ba'i rnam shes su 
mi bzhed do/_/gnyis pa/_rnam shes gsum ji ltar skye ba'i go rim ni/_sbyor ba'i dus su dbang 
gsum pa dang /_mgon po bzhi'i rdo rje'i bzlas pa la/_goms pa mchog tu gyur pa'i mthus/
zhe sdang las gyur pa'i rtog pa bzhi bcu g.yo bar byed pa'i rlung 'gags pa'i stobs kyis/_rnal 
'byor pa rang gi rig pa'i ngo bo/_dper na/_tho rangs kyi dus su sprin med pa'i nam mkha' zla 
ba'i 'od zer dang bcas pa lta bu shar ba ni/_stong pa dang po dang /_snang ba'i rnam par shes pa 
zhes bya/_yang /_sbyor ba'i dus kyi rkyen de dang de'i mthus/_'dod chags las gyur pa'i rnam 
rtog g.yo ba'i rlang dang /_snang ba'i mtshan ma g.yo ba'i rlung 'gags pa'i stobs kyis/_rnal 
'byor pa rang gi rig pa'i ngo bo sprin med pa'i nam mkha' nyi ma'i 'od zer dang bcas pa lta bu 
nyid du gyur pa ni/_shin tu stong pa dang snang ba mched pa zhes bya/_de nas yang /_rkyen de dang 
de'i mthus ma rig pa las gyur pa'i rtog pa bdun g.yo bar byed pa'i rlung dang /_mched pa nyid 

g.yo bar byed pa'i rlung yang 'gags pa'i stobs kyis/_rang gi rig pa'i ngo bo dwangs pa'i nam 
mkha' thun mtshams kyi mun pa dang bcas pa lta bu nyid du 'char ba ni/_stong pa chen po dang*/
nye bar thob pa zhes bya/_yang /_rkyen de dang des snang ba gsum dang /_stong pa gsum lugs 
las ldog pa'i tshul gyis 'char tshul nyams su len par byed do/_/de ltar byas pas ni/_gzhi 
dus kyi snang gsum rang bzhin rnams dang bcas pa/_mgo mnon pa'i tshul gyis sbyong bar byed 
do/_/sems dben gyi skabs 'dir/_stong pa bzhi pa dang /_lhan skyes kyi dga' ba nan gyis 
mngon du mi byed pa ni/_de byed pa'i mthu med pas ma yin gyi/_byas na nyes pa yod pa'i don 
gyis so/_/nyes pa de gang zhe na/_yang dag pa'i mtha' dus ma yin par mngon du byas pa'i nyes 
pa ste/_sgyu lus kun rdzob kyi bden pa mngon du ma byas par ni/_yang dag pa'i mtha' las/
zung 'jug gi skur ldang mi nus pa'i rgyu mtshan gyis so/_/de'i shes byed kyang /_de nas der ldang 
ba'i bsod nams kyi tshogs dang*/_nyer len gyi rgyu sngon du ma song bas chad pa'i myang 'das kyi 
dogs pa cha mthun 'byung ngo /_/bod phyi ma na re/_sgyu lus sngon du ma song ba'i 'od gsal gyis 
shes bya'i sgrib pa spong mi nus pas/_go rim nges so/_/zhes zer mod/_de ltar na/_phar phyin 
theg pa la yang thal bar 'gyur zhing /_phar phyin du'ang shes sgrib kyi sa bon spong byed bsod 
nams kyi tshogs su 'chad pa ni/_theg pa che chung gi chos kyi bdag med rtogs tshul la zab
mi 'byed pa'i grub mtha' gzhung srong bar byed pa'o/_/gal te/_yang dag pa'i mtha' dus ma 
yin par mngon du byas pa de/_chad pa'i mtha' nyid du nges sam/_zhe na/_de 'dra de ni/_tshe de 
la zung 'jug mngon du byed par ma nus kyang /_'chi khar 'phen pa'i dbang gis/_bar do'i rten 
la zung 'jug gi sku mngon du byed do/_/spyir ni bden pa mngon sum du mthong ba'i gsang 'dus 
kyi rnal 'byor pa tshe de la zung 'jug gi sku mngon du mi byed pa mi srid de/_bden pa mthong nas 
zung 'jug tu brtson 'grus mi rtsom pa yang mi srid/_spyod pa'i rgyu tshogs ma tshang ba yang mi srid 
pa'i phyir/_des na spyod bsdus su gsungs pa ni/_dpe'i ye shes la mthong ba'i lam du btags 
par zad do/_/zhes pa ni/_spyir btang yin la/_gong du bshad ma thag pa de ni/_rim pa lnga'i 

go rim la nges med du nyams len byas pa'i brtag pa mtha' gzung las 'phros pa'o/_/gnyis 
pa sems dben gyi ngo bo gang yin pa ni gang dben pa'i gzhi sgrub pa po rang gi sems kyi rdo rje/
gang gis dben pa'i sems spyir tha mal gyi sems dang /_khyad par du rang bzhin brgyad cu'i 
rnam par rtog pas dben pa'i/_mi rtog ye shes kyi ngo bo nyid du rnal 'byor pa'i sems lhun gyis 
grub pa'o/_/dben pa gsum gyi ngo bo/_gsal ba dang /_bde ba dang /_mi rtog pa'i ye shes 
su 'char ba de lta na/_spyod bsdus las/_lus rdul phran bsags pa dang /_ngag brjod pa sgra'i 
bdag nyid dang /_sems rtog bcas yin pa'i gtan tshigs bkod nas/_snang gsum gyi 
skabs su/_sgyu ma'i sku bsgrub tu med par bshad pa ma yin nam zhe na/_bshad pa de ni/_rnal 
'byor pa rang gi dben gsum gyi ngo bo rang nyid kyi ye shes su gnas pa de gnas tshul yin kyang*/
rnam shes kyi snang tshul la/_rang gi lus ngag yid gsum de dang der snang ba ma log pa la 
dgongs pa'o/_/gal te/_rnam shes dang ye shes kyi snang tshul dang gnas tshul de lta bu ni/_skyu 
ma'i sku grub zin pa'i dus kyi/_rten dang brten pa dag la yang mtshungs pa ma yin nam/_zhe na/
ma yin te/_sgyu ma'i sku grub zin pa'i rnal 'byor pa rang gi sems kyi gnas tshul ni/_mtshon 
byed dpe'i ye shes nyid du gnas la/_lus dang ngag ni/_ye shes kyi gnas tshul du ma zad/
rnam shes la yang /_'ja' tshon dang /_chu zla dang /_rmi lam gyi lus lta bur snang ba las gzhan/
bem por gyur pa'i lus ngag gi snang ba mi 'char ba'i phyir te/_de'i tshe na/_zag bcas kyi phung 
po lnga dang*/[ 》 ]sgyu ma'i sku tha dad du phye zin pa'i phyir/_'o na/_de'i tshe/_zag bcas kyi gzugs 
phung 'dor nus sam/_zhe na/_mngon dus kyi tshe'i 'phen pas/_ji tsam 'phangs pa de srid du/
'dor mi nus shing /_'dor du rung ba yang ma yin te/_spyod pa gsum la slob pa sogs bsod 
nams kyi tshogs mthar phyin pa'i yan lag tu/_zag bcas kyi lus nges par 'dzin dgos pa'i 
phyir/_gsum pa/_rgyu tshogs gang las dus nam gyi tshe 'grub pa ni/_bdag po'i rkyen dbang 
gsum pa dang /_ngag rnam par dben pa'i rnal 'byor la goms pa'i mthu dang /_de ma thag pa'i 
rkyen/_ngag rnam par dben pa'i ye shes dang /_dmigs pa'i rkyen rjes mthun pa rnam shes 

gsum po rang rig pa'i tshul gyis nyams su myong ba'o/_/sems dben gyi ye shes 'dren par 
byed pa'i dbang ni/_rgyu dus kyi dbang gsum pa rjes mthun pa tsam gyis chog pa ma yin gyi/
lam dus kyi dbang gsum pa mtshan nyid pa zhig nges par dgos so/_/de la yang /_ye rgya la 
brten pa dang /_las rgya la brten pa gnyis yod kyang /_phyi mas ni/_lhan cig skyes pa'i dga' 
ba phal cher 'dren nges pas/_go rim nges pa'i gegs su 'gyur ba de'i phyir/_ye rgya la brten 
no/_/'di dbang gsum pa mtshan nyid par 'gro ba yang /_dbang gnyis pa mtshan nyid dang ldan 
pa sngon du btang nas/_de'i grol lam tshad du 'byongs pa dgos te/_de med na dbang gsum pa 
phyag rgya gang la brten kyang /_lam du mi 'gyur ba'i phyir/_de lta na yang /_sems dben gyi smin 
byed du spyi tsam nas dbang gsum pa sngon du 'gro dgos mod/_sems dben gyi ye shes gsum 
po dngos su 'dren pa la/_lam dus kyi dbang gsum pa zhig med mi rung du dgos pa ma yin te/
srog rtsol gyi rnal 'byor tshad du 'khyol na snang ba gsum po rim can du 'dren nus par bshad 
pa'i phyir/_sems dben rnal 'byor zhes byar bcas/_/dpyis phyin thugs la bzhugs gyur 
kyang /_/bshad pa'i lam du ma byon pa/_/de 'dir thon pa ngo mtshar to/_/zhes bya ba 'di grub 
pa'o//_//
swasti/_bskyed rim cha shas mtshar ba'i bzo byed mkhan/_/rdzogs rim lha yi byed por 
gnas 'phos nas/_/ye shes tshon brgya'i ri mo 'bri byed po/_/dri bzhon sgyu ma'i rol rtsed mkhan 
khyod do/_/de ltar bstod pa sngon du btang nas/_gnyis pa la gnyis las/_dang po kun rdzob 
bden pa'i rnam par bzhag pa la/_gsum ste/_shes par bya ba'i rnam gzhag spyir bstan nas/
mi 'thad pa'i cha dgag pa/_rgyu tshogs gang las ji ltar bsgrub pa khyad par du bshad nas/_dpe 
don sbyar ba/_bden pa gnyis kyi rnam dbye bstan nas/_ngag don bsdus pa'o/_/dang po la 
gnyis te/_spyi'i rnam gzhag dang /_gzhan gyis brtags pa'i mtha' la dpyad pa'o/_/dang po ni/
rim pa gsum pa 'di'i rang gi ngo bo mtshan dang dpe byad kyis brgyan pa'i sku zhig yin pa dang /

rgyu gang las bsgrub pa ni rnal 'byor pa rang gi sems rnam par dben pa'i ngo bo nyid yin pa dang /
sgrub byed kyi thabs rang byin gyis brlab pa nyid yin pa dang /_de grub pa'i tshe gzhi dus kyi zag 
bcas phung po'i za ma tog gi nang na/_don gzhan du gyur pa'i tshul gyis gnas pa dang*/_gang 
gis bsgrub pa ni/_rnal 'byor pa rang gi rlung 'od zer lnga pas bsgrub dgos pa dang /_grub pa 
de yang kun rdzob kyi bden pa nyid du bzhag pa dang /_rim pa 'di mi shes pa'i phar phyin pas 
kyang /_kun rdzob bden pa'i go don mi shes pa dang /_sgyu ma'i sku 'di bsgrub na zag bcas kyi 
phung po rnal 'byor pa rang dang 'brel med du bzhag chog par 'chad pa rnams ni/_khungs thub 
pa'i gzhung 'grel dag gi dngos bstan no/_/gnyis pa ni/_'di dag gi nyams myong tshad ma bod
yul du sngon byon pa dag gi thugs la bzhugs kyang /_yi ger bkod pa'i rnam bshad ni/_phyi 
ma'i dus su rtogs sla bar mi snang ba la brten nas/_bod kyi srol 'byed phyi ma dag 'di ltar 
'chad de/_sgyu lus kyi bsgrub gzhi ni/_lam 'di'i rten du rung ba'i 'gro ba mtha' dag la gdod 
ma nas grub pa'i gnyug ma gzhi lus zhes pa'i ming can/_rlung sems kyi tshogs pa 'di ni gdod 
ma nas/_nga dang bdag tu 'dogs pa'i gzhi dang /_de la btags pa'i nga dang bdag ni/_sgyu 
lus kyi sgrub pa po dang /_sgrub pa po de'i shes pa la sgyu ma'i sku gsal bar snang ba mi zlog pa de/
sgyu ma'i sku grub pa'i tshad dang /_thun mong du grags pa nyer len gyi phung po la btags pa'i nga dang 
bdag mi 'gog mod kyang /_rten gyi gang zag rgyud tha dad pa dag tu khas len mi dgos zhes dang /
rlang sems kyi mtshan gzhi srog gi rlang dang /_yid kyi rnam par shes pa'i tshogs pa'o/_/zhes 
dang /_rnal 'byor pa gcig gi zag bcas nyer len gyi phung po dang /_sgyu ma'i sku dus mnyam 
rdzas gzhan pa lam dus su yod pa dang /_rnam smin gyi phung po las grub pa'i bskyed rim gyi lha sku 
dang /_ye shes las grub pa'i rdzogs rim gyi lha sku/_lam dus su lta ci smos/_'bras dus su 
yang /_nyer len rdzas tha dad pa'i rgyu mtshan gyis/_rdzas tha dad du khas len dgos pa dang /
sangs rgyas pa'i tshe/_rnam smin gyi phung po shul du bzhag pa de rdzas grub tu yod par khas len 
par dang /_skabs 'di'i sgyu ma'i sku/_phar phyin theg pa nas bshad pa'i kun rdzob kyi bden pa 

nyid du 'chad pa dang*/_bdag byin gyis brlab pa'i rim pa zhes bya ba'i tshig zur gyi bdag de/
gnyug ma gzhi lus la brten nas btags pa'i bdag ces bya ba/_chos 'dir grags pa'i 
bdag gi mtshan gzhi thun mong ma yin pa'o/_/zhes 'chad pa dag phyi ma'i dus 'di na snang ngo /_de 
dag la rim pa bzhin du brtag par bya ba ni/_'di ltar/_gnyug ma gzhi lus zhes bya ba'i tha 
snyad/_gsang 'dus 'phags skor lta ci/_mdo rgyud kyi khungs mi rnyed pa rnyed du chug kyang /_rlung 
sems ni bcos ma glo bur ba nyid kyi phyir/_gnyug mar mi 'thad/_'thad du chug kyang /_srog 
rlung dang yid shes ni/_cha shas re re ba nyid kyi phyir/_sgyu lus rdzogs pa'i bsgrub gzhir mi 
'thad/_'thad na/_sgyu ma'i sku la rtsa ba'i rlung lnga dang /_rnam par shes pa'i tshogs drug tshang ma 
tshang du brtags pas 'jig ste/_ma tshang na/_sangs rgyas kyi dus su tshang bar 'dod pa 'gal/
gzhi lus sgyu ma'i bsgrub gzhir 'dod pa dang /_sems dben sgrub byed kyis/_gsar du grub 
pa'i snang ba gsum/_sgyu ma'i bsgrub gzhir 'dod pa 'gal/_snang gsum gyi bsgrub gzhi yang /
gzhi lus su 'dod na/_skyed rim gyi bsgrub gzhir yang ci'i phyir mi 'dod/_mdor na/_sbyang 
gzhi bar do gang las grub pa'i gzhi dang /_sbyong byed longs sku gang las bsgrub pa'i gzhi gcig
tu 'khrul pas nongs te/_'gal ba gnyis gcig tu 'khrul pa'i phyir/_de bas na/_gzhi dus 
kyi rlung sems rang bzhin gyis rnam par dag pa'i ye shes nyid/_sgyu lus kyi bsgrub gzhir khas 
blangs na mdzes so/_/yang /_skyu lus sgrub pa po'i mtshan gzhi/_spyir bdag tu 'dod pa mi 
'thad/_bye brag tu rgyud gcig la bdag gnyis su 'dod pa mi 'thad/_gnyug ma gzhi lus la 
brten nas/_bdag tu 'dogs byed kyi mkhan po 'jig rten na mi srid pas mi 'thad/_ma rig 
pa lhan skyes kyis de ltar 'dogs srid na/_des btags pa nyid kyis tshad mas grub par mi 
'thad/_bdag med na las 'bras kyi rten med par thal ba ni/_gzhung chen po dag gis 'gog 
pa'i phyogs snga la yod pa yin gyi/_rang lugs la med/_gzhung chen dag na las 'bras kyi rten 
kun gzhi la 'jog pa de bkag nas/_de'i rten bdag tu khas blangs pas/_theg chen las 
nyams/_gsang 'dus kyi sgrub pa po dang /_des bsgrubs pa'i sku lus rdzas tha dad du khas blangs 

pas/_chos 'di las nyams/_sgrub pa po nyid sgyu ma'i skur ma grub na/_gzhan su zhig der grub/
de nyid der grub na sgyu ma'i bsgrub gzhi bdag tu mi 'dod pa 'gal/_gzhi dus kyi rlung sems 
tshogs pa/_sgyu ma'i skur grub pa mi srid na ni/_bsgrub gzhir 'dod pa 'gal/_srid na/
gnyug ma gzhi lus 'tshang mi rgya bar 'dod pa 'gal/_de 'tshang rgya na/_rnam smin gyi phung po 
'tshang mi rgya bar 'gal/_sangs rgyas pa'i tshe/_rnam smin gyi gzugs phung shul du lus na/_rnam 
smin gyi tshor ba'i phung po lus sam ma lus/_lus na/_sangs rgyas rjes su yang /_sems can 
nyid du lus par 'gyur/_ma lus na/_sangs rgyas kyi sar song ba las 'os med pas/_tshogs 
pa gcig pa'i rnam smin gyi phung po gcig sangs rgya na/_cig shos sangs mi rgya ba ci'i phyir/
gzugs sems kyi khyad par yod do/_/zhe na/_/gzugs su snang ba'i rnam rig las ma gtogs 
pa'i gzugs khas len pa theg pa chen po'i chos la med do/_/de bas na/_rang gi lugs su rnam 
par brtags pa ni/_rnal 'byor pa sangs rgyas pa'i ye shes kyi snang ngo na/_gzhi dus kyi phung po 
dmigs med du song ba la/_khog pa brjes pa'i ming btags pa yin te/_lam gyi dus nyid 
nas de dag mi dmigs par byas nas nyams su blangs pa'i phyir/_'phags pa klu sgrub kyis/
zung 'jug brnyes nas sku lus shul du bzhag pa mngon sum gyis grub bo/_/zhe na/_de yang /
'gro ba gzhan dag gi gnyis snang 'khrul pa la yin gyi/_klu sgrub sangs rgyas pa'i gzigs ngo na 
phyi rol don du snang ba med do/_/yang /_gzhan dag 'dir bshad pa'i sgyu lus de/_phar phyin 
pas kun rdzob bden par khas len dgos zer ba mi 'thad de/_'dir bshad pa'i stong nyid 
gsum gyi ngos 'dzin de/_phar phyin pas sgrib bcas de bzhin nyid du khas len pa'i phyir/
'dir kun rdzob bden pa nyid du 'chad dgos te/_dga' ba dang po gsum gyi ye shes don dam
bden par mi 'chad pa'i phyir/_yang bdag la byin gyis brlob ces pa'i bdag gi ngos 'dzin/
sgrub pa po'i shes rgyud la zer ba yin gyi/_btags pa'i yod pa tsam du gyur pa'i gang zag kyang /
skabs 'dir/_stong pa nyid du gtong dgos na/_bdag tu lta ba lta ci smos/_de bas na/_bdag 
tu yid la byed pa ni nyon mongs pa thams cad kyi rtsa bar gyur pa'i phyir na/_bskyed rim tsam gyi 

sgrub pa por yang rung ba ma yin no/_/yang /_phar phyin pa'i rang rkang la sgyu ma lta bu sogs kyi 
rtogs tshul med par bshad pa yang /_dpe'i sgyu ma dang /_dpe de las sgyu ma lta bu'i don lkog tu 
gyur pa'i tshul gyi rtogs lugs med pa ni ma yin te/_dpe nyer 'jal gyi tshad mas rtogs par 
bshad pa'i phyir/_des na/_rang byin brlabs la ma ltos par don gyi sku ma mngon sum du mi 
mthong bar 'chad pa yin no/_gnyis pa la/_ji ltar bsgrub pa dang*/_sgra bshad pa'o/_/dang 
po ni/_sgyu ma'i sku sgrub par byed do/_/rgyu gang las na/_sems rnam par dben pa'i rim pas 
grub pa'i ye shes gsum las so/_/rkyen gang gis na/_bdag po'i rkyen rgyu dus su ma zad/
lam gyi dus 'dir yang dbang dgu sngon du 'gro ba can gyi gsang ba'i dbang dang /_de ma thag 
pa'i rkyen gzhi dus kyi ye shes dri ma phyogs re bas dag nas/_dpe'i ye shes su grub pa de'o/_/ji 
ltar bsgrub pa ni/_sgrub pa po'i rtog pa khyad par can ri mo mkhan gyi lag pa dang 'dra ba des/
snang ba gsum gcig tu 'dres pa'i ye shes byug tshon kha dog can dang 'dra ba de dag_/yan lag 
so'i gnas su 'dren par byed pa'i rlung gi byed las dpe dang 'dra ba des/_yan lag dang 
mtshan dpe so so'i skye mched gsal la ma 'dres pa nyid du bsgrub par byed do/_/byed pa po rtog 
pa'i khyad par ni/_bskyed rim gyi mtshan dang dpe byad gsal bar snang ba de'o/_/ye shes ni/
rdor zlas kyi nus pas dbu mar drangs shing gnas bzhin pa de'o/_/rlung ni sgyu ma'i sku la ji srid 
khyab pa de srid du dbu ma'i rlung du nges la/_gnas so sor 'gro 'ong byed pa'i tshe ni ma nges pa'o/
/de ltar sgyu ma'i sku sgrub pa'i tshe na sgrub pa po'i shes rgyud dngos ni sku de nyid las gzhan du med 
la/_rnam par rtog pa dag ni glo bur ba nyid kyi phyir/_rgyud du mi 'jog ste chu'i sbu ba bzhin no/
/dbu mar zhugs pa'i rlung sems ni gzung 'dzin gnyis su med pa'i ye shes nyid kyis phyir nye 
bar len pa de las byung ba'i sgyu ma'i sku/_kun rdzob kyi bden par mi 'thad do/_/zhe na/_ye 
shes rang gi ngo bo der mi 'thad kyang /_sku ni byed pa po dang yul can rtog pa nyid kyi phyir kun 
rdzob kyi bden pa'o/_/gzhan du na/_rtog bral ma 'khrul pa'i ye shes ni rnal 'byor mngon sum 
las ma 'das so/_/de'i phyir rim pa gnyis po 'di nyid sngags kyi sbyor lam ste/_gzung 'dzin 

gnyis su med pa'i ye shes rtog pa dang bcas pa nyid kyi phyir ro/_/dper na/_phar phyin pa'i 
sbyor lam bzhin no/_/gal te/_'o na/_rim pa lnga las bskyed rim rkyang pas sa brgyad bgrod 
par bshad pa ma yin nam/_zhe na/_bod snga ma'i gsung gis/_bzod 'bring man chad sa brgyad 
dang /_sems dben dang sgyu ma bzod chen dang chos mchog la sbyor bar mdzad pa bzhin 'byor 
bar snang ngo /_/rim lnga las/_/rdo rje sems dpa' legs bris pa/_/slob ma bzang la bstan pa 
ni/_/_bdag byin brlabs pa ces byar bshad/_/ces gsungs pa la brten nas/_rje 'gos kyi 
stong thun chen mo las 'byung ba ltar brtags pa ni/_mtshan dpe'i cha shas gsal bar 'dod pa'i 
bris sku sgrub pa po'i mig shes la bstan nas/_gsal bar snang ba de/_sgrub pa po'i lam dus 
kyi ye shes me long dang 'dra ba la gsal bar 'char zhing /_shar ba de nyid sgrub pa po'i shes rgyud 
kyis bsdus pa'i phyir/_rang byin gyis brlabs pa zhes bya'o/_/'char tshul de ltar byed pa bskyed 
rim la yang mtshungs pa ma yin nam/_zhe na/_bstan tshul de ltar byas pas don spyi 'char mod/
gang du 'char sa blo'i me long de dag la rtog pa dang ye shes kyi khyad zhugs pa'i phyir/_rang byin 
gyis rlob pa zhes bya ba yin min du bzhag par nus so/_/gnyis pa la dngos ming gi sgra don dang 
gzhan yang bshad pa'o/_/dang po ni/_rim pa gsum par bshad pa'i ye shes kyi sku 'di la/
sgyu ma dang 'dra bas sgyu ma lta bu zhes zer ba yin nam/_don gyi sgyu ma nyid yin pas de ltar 'chad 
ce na/_'jig rten na grags pa'i sgyu ma dang /_chu zla sogs dang /_mtshungs par ni dngos su 
bshad la/_gtso bor ni sngags kyi thun mong min pa'i sgyu ma nyid yin pa 'chad dgos te/_thun mong 
ma yin pa'i thabs mkhas kyi sgyu 'phrul sna tshogs kyis bsgrubs pa'i don rang mtshan nyid kyi phyir 
ro/_/des na/_rdo rje sems dpa'i don byed mi nus zhes bya ba ni ma yin no/_/de lta mod kyi rtsa 
ba'i sgyu lus las/_de dang 'dra ba grangs las 'das pa spro nus par ni/_rmi lam gyi dpe dang /
chu zla'i dpe las grub par nges la/_de'i tshe rtsa ba'i sgyu lusadangos ma yin kyang /_de dang 'dra 
ba'i phyir/_sgyu ma lta bu'o/_/de bzhin du rtsa ba'i sgyu ma las ma 'phos bzhin du/_rgyu rkyen tshogs 
pa'i gnas mang po dag tu snang bas na/_brag cha lta bu dang*/_rnam smin gyi lus gzhan du gnas 

nas/_bag chags kyi lus yul gzhan dang gzhan du 'gro ba dang 'dra bas na/_rmi lam lta bu 
dang /_sgrub pa po rang gi mig shes la sku de'i kha dog 'od zer lnga par snang bas na/_'ja' tshon 
lta bu dang /_mtsho 'am/_lteng ka lta bu'i nang gi gnas so so 'di dang 'dir/_zla ba'i gzugs 
brnyan mi 'char zhes ston rgyu med par ltar/_rnal 'byor pa'i nang gi mngon par byang chub pa bzhi 
'am gsum po dag gis nam mkha' ji srid par khyab pa'i go sa de dang der/_sgyu ma'i sku mi 
'char ba'i sa ston rgyu med pas na/_khyab pa chu'i zla ba lta bu zhes bya'o/_/sku 'di'i gzugs kyi 
skye mched mig shes la snang ba'i tshe/_yul can de yang dag min rtog dang /_snang cha de yang 
gzung ba'i rnam par 'char dgos pa kho nar ma zad/_yid kyi shes pa la mtshan dang dpe byad du 
snang ba de yang snang mkhan de nyid kyi bsdus zhing /_de yang rnal 'byor mngon sum du ni ma sleb 
pas/_kun rdzob kyi bden par bzhag la/_phar phyin pa la dpe'i skya ma gsal bar 'chad rgyu yod 
kyang /_don gyi sgyu ma 'di ni mngon sum dang rjes su dpag pa gang gi sgo nas kyang /_rtogs par 
byar med pas na/_sgyu ma 'di ni sngags kyi thun mong ma yin pa'i dbu ma nas 'chad dgos pa'o/_/
de'i phyir/_mi slob pa'i zung 'jug tu sleb pa'i sgra ma ni/_don dam pa'i bden pa mthar thug 
pas na/_phar phyin pa'i lugs ltar sgyu ma'i sgra bshad mi mdzad cing /_don yang tshang ba ma yin 
no/_/'di dang bskyed rim gyi lha khyad par med do/_/zhes bsam par mi bya ste/_dngos kyi nyer 
len ye shes yin min gyi khyad par dang /_byed pa po dbu mar zhugs pa'i rlung yin min gyi khyad 
par dang /_bdag po'i rkyen gsang ba'i dbang bskur yin min gyi khyad par dang /_de ma thag 
'bras stong pa bzhi pa'i ye shes yin min gyi khyad par rnams dang /_phal cher ni don spyi dang don 
rang mtshan gyi khyad par can no/_/gsum pa ni/_spyir gsang sngags kun dang /_gsang ba 
'dus pa'i chos skor 'di ni/_bden pa gnyis kyi rnam par bzhag pa so so dang /_bye brag tu don 
dam pa'i bden pa ni/_gzhi lam 'bras bu'i gnas skabs thams cad du bden pa dang /_mi 
bslu ba dang /_rigs pas dpyad pa nges par bzod pa dang /_so so rang rig pa'i ye shes kyi 
spyod yul kho na nyid du bshad cing /_mtshan gzhi ni stong pa nyid kyi ye shes dang /_chos kyi 

dbyings kyi ye shes las gzhan du mi 'chad kyi/_rigs pas brtags pa'i tshe ma rnyed pa'i stong pa 
nyid ni/_mtshan 'dzin gyi rtog pa sel ba'i don du shes par bya ba yin yang /_nyams su myong 
bar bya ba'i bden pa ni ma yin te/_yul can gyi blo rtog pa nyid las ma 'das pa'i phyir/_zhes 
bya ba 'di dang de bzhin du rim pa gsum pa'i sgra lus 'di/_rang ngos nas kun rdzob kyi bden pa 
ma yin te/_gnas tshul la sgrib byed ma yin pa'i phyir dang /_rim pa lnga pa'i zung 'jug gi sku de 
dang /_dngos kyi nyer len stong pa nyid kyi ye shes can du khyad par med pa'i phyir/_de ltar na yang 
rim pa bzhi par ma sleb pa de srid du/_yul can rtog par nges pas na/_ji skad du/_kun rdzob 
dang ni don dam dag_/so so'i char ni shes gyur nas/_/zhes gsungs la rang ngos nas kun rdzob 
kyi bden pa nyid yin na/_gang du yang dag 'dres gyur pa/_/ces bya ba ga la srid/_zhes bya ba 
'dis ni/_sngags lugs thun mong ma yin pa'i dbu ma mdor bsdus pa yin no/_/de ltar kun 
rdzob bden 'di dag_/dag bya'i dri ma bral ba'i dngos/_/dngos med nyid du ma gyur tshe/_/tshe 'di 
nyid kyi zung 'jug 'gyur/_/zhes bya ba 'dis grub pa'o//_//
!_swa sti/_rim lnga'i mthar thug chos kyi sku/_/'grub par byed dang grub pa'i 'bras/_/
gnyis su dbyer yod 'od rab gsal/_/gnyis med zung du 'jug par yang*/_/ston mdzad kun 
la phyag 'tshal lo/_/de ltar mchod par brjod nas/_gnyis pa don dam pa'i bden pa shes 
nas/_rnal 'byor du bya ba'i tshul la gsum ste/_spyi'i rnam gzhag shes par bya ba dang /_rgyu gang 
las dus nam gyi tshe ji ltar grub pa'i rim pa dang /_bod snga phyi bzhed pa so so la 'dor len ji 
ltar brtag pa'i tshul lo/_/dang po la 'dir/_'od gsal ba'i ngo bo ni gang yin/_byed las ni 
ci zhigabyas pa'i lag rjes ni gang zhe na/_dang po ni/_lugs 'di la stong pa bzhi'i rnam gzhag 
mdzad nas/_bzhi pa thams cad stong pa 'od gsal zhes bya ba zhig go don du bzhag ste/_de 
ngos 'dzin pa'i tshe/_dpe phyi'i mngon par byang chub pa dang /_don nang gi mngon par byang chub pa 
gnyis las/_dang po ni/_yar tshes bcu bzhi lta bu'i tshe/_zla ba'i 'od zer nub/_nyi 'od ma 

shar ba'i bar der/_sgrib byed dang bral ba'i nam mkha' shin tu dwangs par gyur pa de'o/_/don 
ni rang gi rig pa kun nas nyon mongs kyi phyogs lta ci smos/_rnam par byang ba'i phyogs kyi rtog 
pa g.yo bar byed pa'i rlung dang bcas pa nyid du ma gyur pa'i rab tu gsal la rnyog pa dang bral ba 
de'o/_/de tsam zhig ni lam du ma zad gzhi'i gnas skabs su'ang yod mod kyang /_skabs su 
bab pa ni/_stong pa gsum pa'i dngos kyi rgyu las byung ba zhig go_/gsum po de dag la yang phyi 
nang gi mngon byang sbyar nas 'chad mod kyang /_mdor bsdu na/_dbang gsum pa las byung ba'i 
dga' ba gsum po'i dus nyid do/_/'di dag kyang ldog pas so sor shes dgos te/_rnam par 
shes pa gsum ni rtog pa dang 'dres pa'i dga' gsum gyi ldog cha nas dang /_stong pa gsum ni 
skabs so so'i rtog pa nyi tshe ba dang bral ba'i de bzhin nyid kyi cha nas ngos 'dzin zhing /_thams 
cad stong pa ni dgag bya ji snyed pa kun dang bral ba'i de bzhin nyid kyi cha nas 'dzin pa kho nar 
nges la/_de la rang bzhin dang glo bur rnam dag gi dbye ba 'og nas 'byung ngo*/_/byed las ni 
spyir sgrib pa mtha' dag gi sa bon spong ba ste/_rim pa bzhi pa 'di ni thog mar mthong lam dang 
sgo lam bar chad med lam gyi ngo bor skye bas so/_/khyad par du rim pa gsum pa'i rjes thogs 
kho nar mngon du byed pa ni/_sgyu ma'i sku la sgrib byed kyi rtog pa sel ba'i phyir yin te/des de 
ma bsal na zung 'jug gi sku'i dngos kyi nyer len mi 'grub pa'i phyir/_bod phyi ma na re/_de 
'dra mi 'thad de/_sgyur 'dzin gyi rtog pa spong dgos bden grub kyi rtog pa gang gis sel te/rim 
de dang 'dzin stangs dngos 'gal gyi rtog pa spang byar 'thad pa'i phyir/_zhes bkag nas/
pa gsum bzhi pa'i go rim nges pa'i shes byed kyis 'od gsal gyi dgos pa dang byed las rtogs 
nus te/_'od gsal gyi rim pa gsum gzhi'i lam rgyun gcig tu ma bsres na/_'od gsal 
rkyang pas sgrib pa mtha' dag spong mi nus shing /_'od gsal dang ma bsres pa'i sgyu ma yan gar 
bas/_zung 'jug mi 'grub pa'i phyir/_zhes zer mod/_des de mi 'grub par 'chad pa bden 
yang /_des de spong mi nus pa 'chad pa mi bden te/_sgrib pa ma lus pa'i sa bon rtsa ba nas spong 
byed ni/_stong pa nyid kyi ye shes las gzhan du 'chad pa po su yang snang rung ma dmigs pa'i phyir 

'dun pa/
dang lam gnyis po'i rdzas rgyun gcig tu bsre thub pa de nyid sgyur 'dzin gyi rtog pa spangs pa kho 
na'i byed las so/_/byed las de yang zung 'jug gi sku sgrub pa'i phyir yin gyi/_spang bya spong ba'i 
cha de nas ma yin pa'i phyir/_des na skabs 'dir bsod nams kyi tshogs ma rdzogs pa de srid 
du/_'od gsal gyis sgrib pa mtha' dag mi spong ba dang /_spong mi nus pa ma yin pa'i shan phyed 
par bya'o/_/'o na/_gnyis po gcig tu bsre thub pa'i tshad de gang zhe na/_'og nas 'byung ba 
ltar/_man ngag gi rim pa las 'od gsal mngon du gyur par goms par byas pas/_sngar gyi 
sgyu ma'i sku de thams cad stong pa'i ye shes dang zung 'jug tu grub pa'o/_/de ltar bshad pa na/
'od gsal mthar phyin pa'i lag rjes ni/_spang bya ma lus par spangs pa'i chos kyi sku dang /
thob bya ma lus pa thob pa'i longs spyod rdzogs pa'i sku zhes bya ba rdzas su lta ci smos/_ldog pa'i 
sgo nas kyang gnyis su 'dzin byed kyi rtog pa'i yul las 'das pas na/_zung du 'jug pa zhes bya 
bar mtshan gsol ba de'i rgyu tshogs grangs tshang ba nyid du byas pa'o/_/gnyis pa la gsum ste/
ji ltar bsgrub pa'i rim pa dang /_grub nas nyams su len pa'i tshul dang*/_skabs der gzhan 
gyis brtags pa'i mtha' bsal ba'o/_/dang po ni/_'od gsal gyi rim pa 'di'i snod rung gi 
dbang ni/_sngon rgyu dus sam/_sems dben gyi dus su ye rgya la brten nas nges par sngon du 
song zin mod/_'dir nye ba'i rgyu ni tshogs kyi dkyil 'khor du phreng ba la sogs pa'i dbang dgu 
bskur ba dang /_'brel chags su mtshan phyed kyi dus las rgya la brten pa'i dbang gsum pa 
bskur pa'i rim gyis dga' ba dang po gsum dang /_stong pa gsum mngon du byas pa'i mthar 
dga' ba bzhi pa dang /_thams cad stong pa dang /_'od gsal ba dang /_don dam pa byang chub 
kyi sems dang*/_sems kyi rdo rje zhes bya ba la sogs pa ming gi rnam grangs du ma can te/_tho 
rangs kyi dus phyi'i mngon byang thams cad stong par shar ba de'i tshe mngon du byed do/_/dus 'di 
ni ston pa sangs rgyas pa'i dus dang sbyor tshul yang shes par bya la/_las dang po pas 'dir 
zhugs pa'i tshe ni/_ma mtha' yang mthong bas spang bar bya ba'i sgrib pa rtsa ba nas drungs 'byin 
par byed pa'i gnyen po nyid kyi tshad du slebs pa'o/_/gnyis pa ni/_gzhung 'grel las/_tho 

rangs kyi dus der 'od gsal gyi man ngag mnos nas/_bslab par bya ba nyid du gsungs pa'i 
dgongs pas lag tu blangs pa'i rim pa ni/_ril por 'dzin pa dang /_rjes su gzhig pa'i ming 
can gnyis gsungs pa las/_dang po ni/_sgrub pa po rang nyid sgyu ma'i sku rdo rje 'chang du gsal 
btab pa'i snying khar/_thugs rdo rje'i ngo bo hUM yig gsal btab/_rang nyid kyi spyi bo nas rkang 
mthil gyi bar thams cad hA~M yig la thim/_de yang zhabs kyu nas rim gyis bsdus nA da'i bar 
thams cad stong pa 'od gsal ba nyid du gzhug par bya'o/_/gnyis pa ni/_rang rdo rje 'chang du 
gsal ba'i snying kha'i hA~M las 'od zer 'phros pas/_snod bcud thams cad bzhu nas 'od kyi 
gong bu gcig tu byas/_gong bu de thams cad stong pa 'od gsal ba nyid du 'jug pa'i tshul la/
bla ma'i man ngag gi rim pa las gsum tsam byung yang bsdu na 'od kyi gong bu de rang gi snying kha'i 
gong bu de rang kha ba'i gong bu mtshor lhung ba lta bur byas nas dang*/_hUM la bsdus nas dang /
yang /_sku gsung thugs kyi rdo rje 'chang gsum rim par bskyed nas/_snying ga'i sa bon gsum
gyi 'od zer 'phros pa las/_snod bcud kyi lus ngag yid gsum bsdus nas/_mthar dmigs 
med du gtong ba'i tshul rnams byung yang /_sgrub pa po'i blo dang gang 'tsham pa'i don te/_phar 
phyin pa'i lugs kyis stong nyid mngon sum du mthong zhing goms par byed pa'i tshul las/_mthu 
nus dang myur khyad thon pa zhig dgos pa'o/_/gal te/_rim pa 'di la yun ji tsam gyi bar du 
mnyam par 'jog ce na/_'di la gnyis te/_gzhan gyis brtags pa'i mtha' bsal ba dang*/
rang gis brtags pa'i mtha' brjod pa'o/_/dang po ni/_bod phyi ma'i snga ma dag na re/_rim pa 
'di la 'phen pa'i dbang gis 'jug pa na/_lo dang zla ba'am zhag la sogs pa gang bsams pa 
de'i bar du mnyam par bzhag nas/_zung 'jug gi skur bzhengs pa yin no/_/zhes zer/_de 
'dra de mtha' gcig tu nges pa med de/_bsod nams kyi tshogs yongs su rdzogs pa sngon du song 
ba zhig yin na/_der mi 'gal tsam yin yang /_de ma song na/_yang dag pa'i mtha' dus ma 
yin par mngon du byas pas/_chad pa'i mtha' nyid du lhung bar 'gyur ba dang /_mnyam par 
'jog tshul de yang /_mnyam bzhag blo med la bsams nas smras pas/_sngags kyi dbu ma'i tshul 

las nyams so/_/bod phyi ma na re/_rim pa lnga'i go rim nges par bshad pa ni/_las dang po 
pa'i 'jug tshul yin gyi/_phar phyin rkyang pa'i byang sems sa bcu pa ba rim pa bzhi pa 'di la 
nges par 'jug dgos pa ni/_rim lnga'i gzhung du/_rgya cher rol pa'i lung drangs nas bshad pa 
nyid kyis rtogs dgos pas/_de'i tshe rim pa snga ma gsum la 'jug mi dgos te/_sa bcu par 
mtshan dpe'i lus thob pas/_de dag gi don grub zin pa'i phyir/_dbang bskur yang /_dbang 
gsum pa nas bskur bas chog gi/_snga ma rnams kyi don grub zin pas mi dgos so/_/zhes 
'chad pa ni rim lnga rkyang pa'i go rim la dmigs kyis bsal ba yin no/_/zhes smras zin pa de 
nyid kyis smra ba'i sgo ma nyams tsam byung mod/_spyir sngags dang /_khyad par bla med la 'jug pa 
smin byed kyi dbang la mi ltos na/_bye ma btsir bas mar med kyi dpe don ma 'grig par thal ba 
dang /_dbang bzhi pa'i go rim dang rim pa gnyis kyi go rim la snying po med par thal ba dang*/
gsang sngags pa'i bsod nams kyi tshogs kyi dod thub/_phar phyin pa la yod pas sngags kyi 
bsod nams la 'jug mi dgos na/_ye shes kyi tshogs yang mtshungs pa dang /_phar phyin gyi ye 
shes la de'i dod thub med na/_cig shos la yang mtshungs pa dang*/_'di'i 'od gsal gyis spong 
la/_phar phyin pa'i bar chad med lam gyis mi spong ba'i sgrib pa yod na/_de'i mtshan gzhi khyed 
la med pa dang /_sgrib pa spong ba'i phyir ma yin gyi/_yon tan rdzogs pa'i phyir yin na/_zung 
'jug gi sku mngon du byed pa la sngags kyi thun mong ma yin pa'i bsod nams kyi tshogs mi dgos 
par thal bas rang gi grub pa'i mthar bcas pa thams cad nyams so/_/gnyis pa ni/_'di 
ltar/_sgyu lus phan chad du brtag pa mthar gzung ba'i tshul gyis/_thun mong ma yin pa'i bsod 
nams kyi tshogs yongs su rdzogs par byas pa zhig yin na/_chos kyi sku mthar thug pa la gegs 
byed kyi sgrib pa spang ba kho na'i phyir du/_'od gsal ba'i rim pa la 'phen byed kyi blos ji tsam 
'phangs pa de tsam du mnyam par bzhag nas/_slar snang ba gsum lugs las ldog pa'i ldang 
sems kyi langs nas mi slob pa'i zung 'jug gi sku chos gzhan gyi bar ma chod par mngon du byed 
do/_/yang /_de las gzhan bskyed rim lta bu bsod nams kyi tshogs cha shas re re tsam kho na sngon 

du song ba zhig gis ni/_thog mar mthong bas spang bar bya ba'i nyon mongs pa dang /_rnam par 
rtog pa kho na spang pa'i phyir /_lugs 'byung gi rim pas mnyam par bzhag_de las grol 
ba'i rnam grol lam gyi tshad du sleb pa na/_ldang sems kyi rim pas bzhengs pa'i skad gcig 
gnyis par slob pa'i zung 'jug gi sku/_phar phyin pa dang chos mthun sbyar na/_sa dang po rab tu 
dga' ba'i spangs rtogs kyi tshad du sleb pa'i zung 'jug gi sku mngon du byed do/_/de bzhin du sa 
lhag ma rnams kyi ngo skal du gyur pa'i spang bya re spong ba dang /_bsod nams kyi tshogs re rdzogs 
pa'i phyir du 'od gsal ba'i rim pa re dang*/_tshogs kyi 'khor lo spros bcas lta bu'i bsod 
nams re re spel nas nyams su blangs pas/_sa bcu pa'i mthar dbang bzhi pa rten bcas 
mtshams sbyar te/_mi slob pa'i zung 'jug gi sku mngon du byed pa dang*/_yang gzhung 'grel gyi 
dngos bstan la brtags na/_bden pa mthong ba'i rjes thob de nyid du/_tshogs kyi 'khor lo la 
sogs pa'i bsod nams kyi tshogs ma lus pa rdzogs par byas nas/_'od gsal ba'i rim pa 
la mnyam gzhag thun gcig gis mnyam par bzhag nas/_de'i mthar mi slob pa'i zung 'jug 
mngon du mdzad par bshad pa de la ni/_brtson 'grus can tshe gcig gi sangs rgya ba'i ming 
'dogs mdzad pa dang*/_mthun pas 'gal ba med la/_bod snga ma'i gsung gis le lo can 
bar dor sangs rgya ba'i rnam gzhag mdzad pa de'i mtshan gzhi/_bden pa mthong yang las kyi 
mtha' la chags nas/_spyod pa gsum byed ma khom pa de/_'chi ba'i tshe na/_'phen pa btang 
nas bar do'i rten la mi slob pa'i zung 'jug mngon du byed pa yin no/_/zhes gsung pa de ni/
rnam par brtag dgos te/_spyod pa la ma bslabs par ni/_zung 'jug mthar phyin mi 'byung /
bar do mtshan nyid pa ni spyod pa'i rten du mi rung ba'i phyir dang /_de 'dra de 'chi ka ma'i tshe 'od 
gsal gyi gdams pa mngon du ma gyur na ni/_skad cig gnyis par zung 'jug mi 'grub/
mngon du gyur na ni/_'chi srid sbyangs zin pas bar srid 'byung 'gyur khegs zin pa'i phyir ro/_/de 
'dra de ni/_'od gsal gyi mthus bar srid la ma ltos par mi rdzus skyes kyi lus rten la spyod par 
rdzogs par byas nas 'tshang rgya'o/_/bar chad can skye ba brgyud nas 'tshang rgya ba'i mtshan gzhi la/

bden pa ma mthong ba'i dbang du byas kyi/_bden pa mthong nas ni srid par skye ba len pa med 
do/_/zhes zer ba ni/_mi 'thad par phar phyin theg par lta ci smos/_lugs 'dir yang /_zung 
'jug longs spyod rdzogs pa'i sku las mchog gi sprul pa'i sku dpag tu med pa sprul nas/_srid 
pa ji srid par mdzad pa bcu gnyis kyi tshul ston par bshad na/_lam dus su smos mi dgos 
pa'i phyir dang /_snga rabs par dbye ba gsum du bshad pa de yang /_bden pa mthong ba dbye 
gzhir byas pa las gzhan du 'byed na ha cang thal ba'i phyir ro/_/gsum pa ni/_bod phyi ma'i snga 
ma dag na re/_'dir bshad pa'i 'od gsal ba ni/_'phags pa yab sras kyis dbu mar bshad 
pa'i de bzhin nyid de las gzhan du med la/_de la mnyam par bzhag pas/_zung 'jug ye 
shes kyi sku rdo rje 'chang ji ltar mngon du byed pa'i tshul dang /_de 'dra de'i sa mtshams gang nas 
gang du 'jog pa sogs ji lta ba bzhin du 'chad shes pa ni/_kha ba can 'dir kho bo las gzhan 
ma byung ngo /_/zhes gsungs nas/_de'i rgyas bshad du/_spyod bsdus las/_zung 'jug gi sku'i 
ngos 'dzin dpa' bar 'gro ba'i ting 'dzin dang /_rdo rje lta bu'i ting nge 'dzin la bshad cing /_de 
dag kyang phar phyin pa'i sa bcu pa na mngon du byed par dpa' bar 'gro ba'i mdo nyid nas 
gsungs so/_/zhes spros nas 'chad par mdzad do/_/de ltar 'chad dgos pa'i rtsa ba ni 'od 
gsal gyi ngos 'dzin dbu ma 'jug pa'i de bzhin nyid du nges par bshad pa las byung ba yin te/
der bshad pa'i de bzhin nyid de ma nor bar ngos gzung na/_theg chen 'phags pa'i mnyam 
gzhag na blo med pa dang*/_sangs rgyas kyi sar ye shes med pa bsnyon mi nus par khas len 
dgos pa byung la/_'phags skor du rim lnga'i rnam gzhag mdzad pa'i gzhung 'grel du/_zung 
'jug rdo rje 'chang ye shes kyi sku nyid du bshad pa la/_'khyog thabs med par gzigs nas/
gang drag dang ci drag gi grub mtha'i 'jog mtshams zhig_/stabs legs kyis brnyed pa la zhal 
por mdzad pa'o/_/'di ni nges par brtag dgos te/_mtshan nyid theg pa rang rkang gi sangs 
rgyas kyis kyang /_rang tshugs thub mi thub kyi bshad pa gnyis sngon nyid nas snang ba la/_deng 
dus sngags kyi sangs rgyas mthar thug mi slob pa'i zung 'jug rdo rje 'chang /_da bzod phar phyin 

rkyang pa'i lam la brten nas sangs rgyas dgos pa'i shing rta'i srol gsar du 'byed na/_lung 
dang rigs pa'i dpung tshogs grangs mi nyung ba dag_/slad nas spyan 'dren thub na 'dren dgos 
pa'i phyir dang /_khyed kyis slob mi slob kyi zung 'jug gnyis las gang rung gcig ngos gzung 
ba'i tshe/_cig shos kyi ngos 'dzin stor ba'i phyir dang /_ji skad du/_slar bzhin gang la'ang mi 
slob bo/_/zhes gsungs pa de/_slar slob dgos pa'i lung du thal ba'i phyir dang /_slob dpon 
zla ba grags pa'i tshig gsal 'jug gi lta ba dang /_sgron gsal gyi lta ba'i ngos 'dzin so so ba 
nyid du nges pa rnam par dpyod pa'i mngon sum gyis 'grub pa la/_gcig tu bsres na lugs so 
so'i skabs de dang der nor nyan du mi rung ba'i phyir/_yang bod phyi ma na re/_'od gsal 'di'i 
ngos 'dzin ni/_dbu ma'i lta bas phu thag bcad pa'i yul stong pa nyid de/_yul can dbang 
gsum pa las skyes pa'i bde ba chen pos mngon sum du rtogs pa'i tshe/_gnyis po dbyer med du 
song ba la byed la/_de lta bu'i bde stong gi sbyor lugs 'di sngon byon pa'i gsang 'dus pa gzhan 
gyis thon pa ma byung bar 'chad do/_/'od gsal ba'i rim pa 'di bde ba'i ngos 'dzin lhan cig 
skyes pa'i bde bar 'chad pa dang*/_thams cad stong pa nam mkha' lta bur bshad pa la rtsod pa 
med cing /_de'i tshe bod phyi mas yul yul can du 'chad pa dang /_dbyer med du 'chad pa 'gal/
thams cad stong pa'i go don nam mkha' lta bu la 'chad pa dang /_ye shes kyi yul du 'chad pa 
'gal/_med par dgag pa yul du byed pa'i ye shes mi srid cing /_ye shes kyis yul du byas 
pa'i med par dgag pa mi srid/_dbyer med ces pa zol 'jog tu song bas brtag dgos pa ni/
bde bas yul du byas pa'i stong pa nyid dam/_stong nyid yul du byed pa'i bde ba'am/_gnyis po 
dbyer med zung 'jug la zer/_dang po ltar na/_dbu ma'i lta bas phu thag bcad pa'i stong pa 
nyid ni khyab pa'i stong nyid du song bas ril 'dzin dang rjes gzhig gi tshe/_nyi tshe ba'i stong nyid kyi 
bsgom tshul las ma bshad pas gnod/_gnyis pa ltar na/_bod phyi ma bde ba chen po'i ye shes 
kun rdzob bden par 'chad pa dang 'gal/_gsum pa ltar na/_snga rabs pa kun gyi bzhed tshul 
de nyid yin te/_rtog pa mtha' dag smos ci dgos rnam par shes pa kun gyis stong pa'i ye shes 

dbu mar bzhugs pa de la bde stong dbyer med dang /_zung 'jug dang /_chos dbyings ye shes 
su bshad pa rnams las ma 'das pa'i phyir/_yang bod phyi ma ting nge 'dzin gnyis kyi bsgom tshul 
'chad pa na/_rang dang snod bcud kun thams cad stong pa'i 'od gsal du 'jug par mdzad pa 
ni/_khas blangs 'gal ba yin te/_snod bcud thams cad tshad mas grub bzhin du/_thams 
cad stong pa'i 'od gsal du bcug na/_chad pa'i stong pa nyid dang /_thal byung gi stong pa nyid du 
song bar rnam par kun tu khas blangs pa'i phyir dang /_sgyu ma'i sku mtshan dpes spras pa de/
skabs 'dir 'od gsal du 'jug na/_mtshan dpe'i rigs 'dra snga ma rgyun chad pas gsang ba 
'dus pa'i khyad par 'phags chos su 'chad pa thams cad don med du thal ba'i phyir dang /_spyir 
yang ting nge 'dzin gnyis kyis sdug kun sogs kun rdzob kyi bden pa mtha' dag 'od gsal du 
bcug pa yin gyi/_'gog lam sogs don dam pa'i bden pa mtha' dag der bcug pa ma yin 
te/_de ltar 'jug pa lung nas ma bshad pa'i phyir dang /_bcug pa la dgos pa med pa'i phyir 
dang /_bcug na lam gyi rim pa mtha' dag nyams pa'i nyes pa dang bcas pa'i phyir/_'o na/
rdo rje 'chang nas ting nge 'dzin sems dpa'i bar 'od gsal du bcug pa ma yin nam/_zhe na/
de dang der snang ba'i rnam shes 'od gsal du bcug pa yin gyi/_gnas tshod kyi don dam der 
bcug pa ma yin te/_rnam rtog kun rdzob pas gnas tshul don dam pa stong pa nyid du byed mi nus 
pa'i phyir ro/_/bod phyi ma rim pa bzhi pa'i stong nyid kyi ngos 'dzin dang*/_rtogs tshul dbu ma 
thal 'gyur ba gzhir 'jog pa la ni/_'dir bshad pa'i ting nge 'dzin gnyis po'i byed las 
gsungs pa 'dis/_nges par gnod pa yin te/_'od gsal ba'i rim pa nyams su len byed 
ting nge 'dzin gnyis po 'di las gzhan ma bshad la/_der ni/_snod bcud las gzhan pa'i 
shes bya gang yang 'od gsal du 'jug par ma bshad pa'i phyir/_de tsam zhig ni bskyed rim gyi 
thog mar yang bshad do/_/zhe na/_der ni mos pa yid byed kyi sgo nas bzhag la/_'dir de kho na 
nyid yid byed kyi sgo nas/_sngon gyi lta ba'i rgyun de nyid gong 'phel du byed pa yin no/_/gal te/
mnyam gzhag tu kun rdzob kyi snang ba rgyun bcod na/_slob pa'i rjes thob tu mngon sum gyi tshad 

mas grub pa dang 'gal lo/_/zhe na/_min te/_gnyis snang 'khrul pa'i bag chags las khams 
gsum pa'i rnam pa can du snang ba mtha' dag 'khrul pa nyid khas len pa ni theg pa chen po pa kun 
gyi spyi lugs yin pa'i phyir/_yang 'dir/_bod phyi mas/_'od gsal dang sgyu ma zung du 'brel 
ba la/_slob pa'i zung 'jug gi go don dang /_chos sku dang longs sku zung du 'brel ba la mi slob 
pa'i zung 'jug gi go bar 'chad pa ni/_gnyis med kyi go don gnyis yod du bshad pas rnam 
par 'khyams te/_'od gsal gyis sgyu lus sbyangs pa'i go don stong pa gsum las grub pa'i sgyu 
lus/_bzhi pa las grub pa'i sgyu lus su gnas gyur pa la 'chad dgos pa dang /_sgyu lus de'i 
rigs rgyun ma nyams pa sgrib pa mtha' dag dang bral ba'i tshe chos kyi sku nyid du gnas gyur pa la 
mi slob pa'i zung 'jug gi go don du 'chad dgos pa'i phyir/_gsum pa ni/_rgyud sde 'di'i 
lugs kyi rdzogs pa'i rim pa mtha' dag 'phags pas rim pa lngar bsdus pa dang /_bshad pa'i 
rgyud phyi ma nyid du sor bsdud sogs yan lag drug tu bshad pa rnams/_don gcig tu 'du 
ba'am/_'dir bshad pa'i yan lag drug dang /_dus kyi 'khor lo sogs nas bshad pa la khyad 
par yod med ci zhe na/_yan lag drug gi phyi ma gsum rim pa lnga'i phyi ma gsum gyi nang du 'du 
tshul 'grel chen sgron ma gsal ba nyid du gsal bar gsungs la/_yan lag dang po la gsum 
rim pa gang gis bsdus pa ni/_bshad pa gzhan nas kha 'gengs dgos pa byung yang /_dgos pa 
dang byed las so so la rnam par brtags pa na/_rim pa lnga pa'i nang du gcig shos 'dus pas/
gsang ba 'dus pa'i rdzogs rim la mi mthun pa gnyis byung ba ma yin no/_/zhes bshad par bya 
ba las/_'di ltar/_'dzin pa'i yan lag ni sgyu ma'i sku rdo rje 'chang 'od gsal ba'i rim pas 
sbyangs pa dang don gcig_/rjes dran gyi yan lag ni/_'od gsal las snang gsum lugs ldog 
tu rim gyis bzhengs te/_zung 'jug gi sku mngon du byas pa dang don gcig/ting nge 'dzin ni zung 
'jug de la goms pa brtan po gyur pa dang don gcig_/zhes gsungs la srog rtsol gyi yan lag 
ni/_'grel pa dag na srog dang rtsol ba snying ka'i mi shigs pa nyid du thim par bshad pa ltar/
rdo rje zlas pa'i rim pa nyid du 'dus pa las 'os med/_sor bsam gnyis/_'grel pa zla 'od 

du bskyed rim dang don gcig par bshad/_rab tu sgron gsal du sems dben dang don gcig 
par bshad/_yang kha cigalus dben dang don gcig par gsungs mod/_de dag gang ltar yang /
so sor bsdud pa ni/_mnyam bzhag las langs pa'i rjes kyi spyod pa ste/_dbang po lnga lha so sor 
bskyed nas/_yul lnga rdo rje ma so sor bskyed pa 'dzin cing bsdud par byed pas na/_de zhes bya 
la/_bsam gtan gyi yan lag rtog dpyod ni/_bsam byung gi shes rab don snga ma la sems byed 
rtsing zhib can dang /_ting nge 'dzin la slar yang mnyam par 'jog pa dang /_dga' bde ni de'i 
yan lag go_/gsum pa/_rjes su zung 'jug ji ltar 'grub pa la gnyis te/_slob pa'i zung 
'jug gi rim pa dang /_mi slob pa'i zung 'jug gi rim pa'o/_/dang po la/_dngos dang spyod pa'i 
rnam gzhag go_/dang po ni/_bod snga rabs pa'i rnam bshad dag na/_brtson 'grus can tshe 
gcig la 'tshang rgya ba'i ngos 'dzin rim pa gsum pa'i skabs su spyod pa dang sems bskyed 
sogs/_bsod nams kyi tshogs rdzogs pa sngon du song ba zhig la 'chad par snang yang /_bden 
pa mngon sum du mthong ba'i 'od gsal las/_bar ma chad par slob pa'i zung 'jug gi sku nyid 
du bzhengs par byed do/_/ji ltar zhe na/_bde stong dbyer med kyi 'od gsal de nyid/_skad cig 
gis rten gyi dkyil 'khor yongs su rdzogs pa mngon sum du byed cing /_sgyu ma'i sku mtshan dpes 
brgyan pa snga ma de'i rigs rgyun ma zhig par yod pa des/_nye bar len pa'i rgyu byas nas/
brten pa'i dkyil 'khor yongs su rdzogs pa chu las nya ldang ba'am/_gnyid log pa las sad pa 
lta bu'i tshul gyis/_lhun gyis grub par 'byung la/_de yang sngon bskyed rim gyi dus su goms 
par byas pa'i bdag po rkyen las te/_sngon gyi dus ji lta ba bzhin gyi bya ba rnams byas nas/_re 
zhig gi tshe 'od gsal ba nyid du zhugs pa ni/_chos kyi sku dang /_de las dang po'i mgon por 
grub pa ni longs spyod rdzogs pa'i sku dang /_de nyid sprul pa'i skur bsgyur nas/_tha mal pa dag 
gis spyod yul du gyur pa ni sprul pa'i sku ste/_so sor snang yang chos kyi sku nyid du ro gcig pas 
na/_sku gsum dbyer mi phyed pa zhes bya ba 'di ni 'bras dus lta zhog/lam dus su yang de ltar 
'byung ba ni/_chos 'di'i khyad par 'phags lugs gcig ste/_phar phyin pas 'bras dus su 

yang snang tshul gyi sku gsum po shes rgyud so sor song ba lta bu 'dir ma yin pas na'o/_/de ltar 
dang po'i sbyor bas sku gsum dbyer med kyi go 'phang mngon du byas pa de'i 'og tu/_sprul pa'i sku 
rdo rje 'chang gis sngon bskyed rim gyi dus ji lta ba bzhin du/[ — ]dkyil 'khor rgyal mchog gi spro 
bsdud dang /_phra thig gi rnal 'byor dang*/_rdo rje'i bzlas pas mchog gi nye ba'i rgyu dang*/
gzhan yang thun mong gi las rab 'byam bsgrub pa dang /_spyod pa'i tshogs kyi sgo nas las rgyal 
mchog gi rim pa yang mthar phyin par byed do/_/spyod pa ji lta bu zhig la dus ji tsam gyi bar du 
slob ce na/_rje 'gos kyi gsung nas/_dus zla ba drug gi bar du dang /_ngo bo la mgon po kun 
spyod dang sngags kyi spyod tshul gnyis las/_dang po ni/_lung gzhan nas phyogs las rnam par 
rgyal ba'i spyod pa zhes gsungs pa dang phal cher don gcig cing /_chos nyid don dam pa 'bab 
zhig gi dbang du byas pa'i spyod pa ste/_shin tu spros med kyi spyod pa gang yin pa de yang 'di'i nang 
du 'du bar 'chad do/_/gnyis pa la/_spros bcas dang /_spros med kyi bye brag gnyis su dbye 
ba'i khyad par ni/_tshogs kyi 'khor lo'i lha grangs mang nyung gis 'byed par snang la/_de re re 
la yang 'dod 'jug dang /_brten slob zhes bya ba gnyis kyi tha snyad mdzad nas/_dang po ni/
sbyangs rtogs nus pa'i rdo rje slob dpon ma gtogs pa/_gzhan dag gis ni lha'i rnal 'byor sngon 
du song ba tsam la brten nas/_'dod pa'i longs spyod la ci 'dod du longs spyod pa'o/_/gnyis pa 
ni/_tshogs la longs spyod pa'i don du 'dus pa kun gyis kyang /_sbyangs rtogs sbar gsum gyi 
mthu dang ldan par byas nas/_mchod yul rang rang gi rten dbang po drug/sa snying la sogs pa'i 
lha'am/_gzung 'dzin gnyis med kyi ye shes su dang /_mchod pa po rnam par shes pa'i tshogs 
drug/rgyal ba rigs lnga'am drug par byas pa dag tu 'am/_mchod rdzas rnams gzugs rdo rje ma 
la sogs pa drug gam/_gzugs sgra la sogs pa'i chos nyid du shes shing /_gsal snang mched 
pa'i sgo nas/_lhas lha la dang chos nyid la mchod pa'i tshul gyis longs spyod pa'o/_/'dir 
tshogs kyi dkyil 'khor zhes bya ba'i ngos 'dzin rags pa ni/[ — ]gzhung las bshad pa'i gnas 
khang mtshan nyid dang ldan pa/_sa sta gon dang /_gnas mi 'chol ba'i phyir du/_thig gi 'phreng 

ba rgya mi chung ba btab nas/_lha sta gon nam mkha' la 'degs pa'i bar ji ltar bshad pa bzhin 
dang /_tshogs kyi slob dpon bden pa mngon sum du mthong ba dkyil 'khor gyi dbus su mchis 
nas/_dang po'i sbyor ba mthar phyin pa dang /_lha grangs dang mthun pa'i rnal 'byor pho mo lha 
grangs dang mnyam pa lha so so'i 'dra 'bag tu zhugs pa/_ma tshang ba med par sta gon byas/_rdo 
rje slob dpon gyis dkyil 'khor rgyal mchog gi tshul du/_spro bsdu dang sgrub mchod tshul bzhin du 
grub par byas pa de la ni/_tshogs kyi 'khor lo zhes bya'o/_/dkyil 'khor der lha so so nas 
bdag nyid du 'jug cing dbang blang ba dang /_slob ma gzhan rgyu'i dbang gis snod rung du byas 
zin pa dag der bcug nas/_bum dbang bcu gcig sngon du 'gro ba can gyi dbang gong ma rnams 
stan thog gcig la'am/_zla grangs lta bus bar du chod pa yang bskur ba dang /_tshogs kyi yo 
byad la longs spyod par bya ba'i tshul/_gong du ji skad smyos pa rnams bya bar bzhed do/_/de ltar 
bden pa mthong rjes su slob pa'i zung 'jug dang /_de rjes su mnyam gzhag 'od gsal dang /
rjes thob tshogs spyod kyi rim pa spel mar yongs su rdzogs pa tshe gcig la grub pa ni/_brtson 
'grus can gyis grub pa'i mtshan gzhi yin par gzhung 'grel du gsal la/_bod sngon byon gyi 
gsung phal che ba na/_rim pa bzhi pa'i dus nyid du slob pa'i zung 'jug mngon du gyur nas/
bzhi pa de nyid las mi slob pa'i zung 'jug tu ldang nus par 'chad do/_/gnyis pa ni de ltar 
tshogs gnyis po mthar phyin pa na/_gnyis snang 'khrul pa'i bag chags las byung ba'i rnam par 
shes pa'i tshogs rnams 'gags pa dang /_lus kyi rten zag bcas kyi phung po yang /_sbrul gyi 
shun lpags ltar skad cig gnyis pa'i dus su brje thub par mthong nas 'bras bu la mtshams 
sbyor ba'i dbang bzhi pa blangs pas thob pa'i bde stong dbyer med de ma thag pa'i rkyen dang /
slar yang rdo rje'i bzlas pas snying gar bsdus pa'i rlung 'od zer lnga pa lhan cig byed pa'i rkyen du 
sbyar ba dang /_snang ba gsum lugs las ldog pa'i rim gyis zung 'jug mi slob pa'i sku mngon 
du byed par 'gyur ro/_/zung 'jug gi don bden gnyis gcig tu 'dres pa la bshad na/_de'i 
tshul ji lta bu zhe na/_zung du 'jug rgyu ni stong pa nyid dang*/_sgyu ma'i sku la bya zhing /_de dag rang 

rang so so'i yul can rnam shes dang bcas pa'i tshe ni/_bden gnyis so so bar song la/_bar 
chad med pa'i lam gyis sgrib byed mtha' dag bcom nas/_so so bar nges pa'i dus kyi bden pa 
gnyis po ye shes chen por ro gcig pa nyid du gyur pa de la ni/_bden gnyis gcig tu 'dres 
pa dang zung 'jug zhes bya'o/_/de ltar na/_zung 'jug mtshan nyid pa ni mi slob pa dang /_slob 
pa'i zung 'jug ni rjes mthun pa la der btags pa'o/_/bod phyi ma na re/_zung du 'jug pa la 
ya gnyis dgos pas/_rim pa gsum pa'i kun rdzob ni mi slob pa'i dus na med pas/_de dang 
ni su yang zung du mi 'jug la/_rim pa bzhi pa'i bde stong dbyer med dang /_mi slob pa'i sar 
gsar du 'khrungs pa'i longs spyod rdzogs pa'i sku dang zung du 'jug go_/zhes zer ba ni/_zung 
du 'jug 'grel gyi go don nyams pa kho nar ma zad/_sngon so so ba nyid du gyur pa phyis gcig tu 
'dres par 'chad pa'i gzhung gi 'phros dang ma mthun no/_/yang bod phyi ma/_mi slob pa'i longs 
sku rten dang /_chos sku brten par 'chad pa yang slob pa'i dus kyi rigs 'gre yin mod/_mi slob 
pa'i sar ni de las ldog ste 'chad rgyu yin par gzhung chen kun na gsal lo/_/gsum pa/
'bras bu sangs rgyas kyi sa'i rnam gzhag la gsum ste/_gang du sangs rgyas pa'i zhing khams kyi 
ngos 'dzin gang zhig sangs rgyas pa'i sku gsum gyi rnam gzhag_/ji ltar sangs rgyas pa'i sgo nas 
phrin las 'grub pa'i tshul lo/_/dang po ni/_spyir theg pa chen po'i chos kun dang /_khyad par 
dpal ldan 'dus pa'i lam sgrub pa po thog mar gang du sangs rgyas pa'i gnas ni 'og min stug 
po bkod pa'i zhing khams so/_/'di rang gi ngo bo ni sangs rgyas kun gyi ye shes so/_/rnam pa ni 
zhing khams chen po'i cha shas yongs su rdzogs pa nyid du snang ba'o/_/rgyu ni thog ma med pa'i 
tshogs gnyis yongs su rdzogs pa dang /_gnas skabs rgyun gyis rtag pa dang /_don dam pa'i 
bden pa nyid dang /_yongs su rdzogs pa ni sangs rgyas kho na'i mngon sum gyi spyod yul dang /
phyogs re ba ni sa bcu'i byang chub sems dpa' la yang snang ba'i dbye bas dngos dang rjes mthun 
pa nyid du 'byed nus pa dang*/_rgya khyon gyi tshad ni longs sku'i rang snang la ma dag pa'i snang ba mi 
'char ba'i shes byed kyis dang /_rang gi snang ba de yang nam mkha' dang mnyam par 'jug pas/

zhing de'i pha mtha' gzung bar mi nus pa dang /_sa bcu pa man chad du ni/_gnyis snang 'khrul 
pa'i bag chags las zhing der snang bas na/_pha mtha'i tshad gzung bar nus pa dang /_spyir 
'tshang rgya ba kun dang*/_chos 'di'i mi slob pa'i zung 'jug_/dang por mngon du byed pa'i zhing ni/
sems can gzhan snang la gang na gnas kyang /_rang snang la 'og min gyi gnas kho nar nges pa 
dang /_gnas der gsar du sangs rgyas pa thams cad kyang /_sngar yod kyi longs sku dang dbyer 
med gcig tu 'dre ba dang*/_de yang sangs rgyas thams cad kyi chos sku gcig tu gyur pa la thug 
pa dang /_mdo sde rnams su sangs rgyas kyi zhing dag ma dag sna tshogs pa rgya cher gsungs pa rnams 
'og min gyi zhing las logs shig na yod par 'chad rgyu ma yin pa dang /_dag ma dag gi dbye ba 
sangs rgyas dang sems can rang rang gi snang ba las yin gyi/_snang gzhi thun mong ba logs na 
yod pa ma yin pa dang /_snang ba gnyis po yang ma rig pa dang ye shes kyi bdag rkyen las byung 
bas na bden brdzun so sor nges pa dang /_gnyis po la yang gnas skabs rang rang la ltos pa'i 
bden brdzun so sor 'byed dgos pa dang /_sangs rgyas kyi rang snang la dag pa'i snang ba 'ba' 
zhig las mi mnga' bas na/_ma dag pa'i sems can du 'char tshul mi mnga' ba dang /_de yang 
sgrib gnyis kyi dri ma gdod ma nas yod ma myong ba la thug pa dang /_de'i rgyu mtshan gyis sems 
can kun gyi shes rgyud dang po'i sangs rgyas su nges pa dang /_'on kyang /_glo bur gyi dri mas 
bsgribs pa dang /_de'i dbang gi zag bcas kyi las sog pa dang /_de'i dbang gis sdug bsngal 
nyams su myong ba la sogs pa ni 'khor ba pa rnams kyi rang snang ste/_kun rdzob tu bden pa'o/_/
de rgyu mtshan du byas nas sangs rgyas kyi rang snang sun 'byin par mi nus pa ni/_dngos po'i 
gnas tshul yin la/_don dam rgyu mtshan du byas nas kun rdzob sun mi 'byin pa ni gnas skabs 
su bden gnyis rnam 'byed kyis so sor 'byed pa dang*/_ji skad du/_kun rdzob dang ni don dam 
dag/so so'i char ni shes gyur nas/_/zhes pa lta bu'i skabs su yin gyi/_de las gzhan du 
bden pa gnyis sangs rgyas kyi sar yang /_bang mnyam dang 'chong mnyam du khas len pa dag la 
ni/_rdo rje theg pa'i mthar thug gi 'bras bu 'khor 'das dbyer med dang /_mi slob pa'i zung 

'jug gi sku 'jog tshul ji lta bu zhes dri bar bya'o/_/smras pa/_lung mang po yi sprin tshogs dang /_/
byis rnams mgu byed rigs pa'i char/_/mang pos bstan pa'i chu gter ni/_/lan tshwa'i rgya mtshor 
byas mthong nas/_/chu dang rnyog pa so sor ni/_/dbye dwangs 'byed pa'i nges don gyi/_/nor bu'i 
phreng ba ngo mtshar can/_/mdo rgyud rol mtsho'i nang nas blangs/_/gnyis pa ni/_theg pa chen 
po'i lung nas sangs rgyas kyi sku ni gsum du bsdus par don mthun pa las/_'dir ni sku gsum 
dbyer med du bstan pa'i cha nas lung gzhan gyi 'chad tshul las khyad par du 'phags zhes gsung 
pa po mang yang /_ji ltar yin pa'i tshul gsal bar brjod na 'di ltar/_phar phyin theg pa'i 
shing rta'i srol kha cig na ni/_chos kyi sku sangs rgyas kyi sas bsdus pa dang /_gzugs sku gnyis 
sems can gyi shes rgyud kyi bsdus par 'chad pa dang /_gnyis po yang /_longs sku ni sprul ba po 
dang /_shAkya thub pa yang des sprul pa tsam du bzhed pa dang /_rgyun bcad rab tu mi gnas pa'i 
gzhung du/_sangs rgyas kyi sku ni chos sku gcig pur nges pa dang /_sku gzhan ni rang gi smon lam 
dang gdul bya'i bsod nams las byung yang /_sangs rgyas dang sems can gyi sa gang gis kyang 
ma bsdus par 'dod pa dang /_zung 'jug rab tu mi gnas pa'i dbu ma pa dag gi lung na/
sprul pa'i sku gzhan snang gi bsdus shing /_chos sku dang longs sku zung du 'jug pas/_dbyer med 
du 'chad pa dang /_nyan thos pa'i gzhung na sangs rgyas ni chos sku gcig pur nges shing /_rnam 
smin gyi sku ni rten la brten pa'i ming gis btags pa rnams las khyad par du bya ba'i phyir du/
'dir 'bras bu sku gsum dbyer med ni/_longs sku'i mtshan gzhir 'jog pa'i dang po'i mgon 
po de nyid gnas tshul la chos kyi sku yin zhing /_sprul sku rdo rje sems dpa' yang gnas tshul la 
dang po'i mgon po nyid yin gyi/_sprul pa dang sprul pa po so sor 'byed rgyu ma yin pa dang*/don 
dam pa chos kyi sku nyid gdul bya'i ngor longs sprul du snang zhing /_chos kyi skur dngos su mi snang 
yang longs sprul chos sku dngos yin pa rnams ni/_sku gsum dbyer med kyi 'jog tshul te/_don 
gyi gnas tshul chos kyi sku gcig pu nyid du nges kyang /_gdul bya la de nyid du mi snang ba dang /
gzhan du snang tshul la yang gdul bya blo mchog dang dman pa'i dbye bas sku gsum du phye ba ni/

sgra dang rtog pa'i byed las te/_slob ma la chos rab tu rnam 'byed kyi shes rab bskyed pa'i don 
du'o/_/'bras dus su zung 'jug gi rnam bzhag dang*/_lam dus su bden gnyis rnam 'byed kyi 
shes rab la ma nor bar slob dgos tshul ni/_chos 'di kho nar ma zad theg pa chen po'i chos 
lugs kun gyi lus rnam par bzhag pa yin pa las/_re zhig rdo rje theg pa'i lung gzhir bzhag 
nas/_grub pa'i don 'ga' zhig brjod par bya ste/_rdzogs pa'i sangs rgyas thams cad kyi rang 
snang la zhing gi bkod pa 'og min stug po bkod pa nyid las snang tshul gzhan du mi 'char/
longs sprul gyi zhing la bzang ngan gyi khyad par dbye ba gdul bya'i blo la snang tshul gyis 'byed/
sangs rgyas rang snang la gang shar rang gi ye shes nyid kyis bsdus/_slob lam du rdzas so so bar 
snang ba'i gang zag du ma sangs rgyas pa'i tshe/_rgyud rdza sa gzhan du mar mi gnas/_gnas su chug 
kyang rang rang la gang snang ba de rang nyid kyi shes pas bsdus kyi/_dmigs rkyen thun mong ba 
logs na yod pa ma yin/_sangs rgyas la mi snang ba sems can la snang yang /_de kun rdzob kyi 
bden pa kho nar nges pas na/_sangs rgyas kyi ye shes gzigs pa rgya chung ba'i skyon med/_sems 
can gyi gdod ma'i ye shes dang*/_lam dus kyi ye shes zag med kyis nyams su myong ba 'ga' 
zhig_/rang rang gi shes rgyud kyis bsdus kyang /_kun rdzob kyi bden par snang ba rnams shes 
rgyud dang gcig tu 'dre ba mi srid/_sangs rgyas kyi rang snang la sems can gyi shes rgyud rang 
bzhin chos kyi sku nyid du snang ba yin gyi/_zag pa dang bcas par mi snang /_de ltar mi snang yang /
sems can la kun nas nyon mongs kyi phyogs rnams ji ltar snang ba'i tshul mi mkhyen pa ma yin/
gang mkhyen pa thams cad mkhyen pa po rang gi sems su khas len mi dgos shing /_gang snang ba 
thams cad snang mkhan rang gi sems su khas len dgos pa de/_theg pa chen po'i chos kyi spyir 
btang la yin/_dper na/_gzhan sems shes pa'i mngon shes la snang tshul dang /_de las 
mkhyen tshul dpog pa bzhin/_de yang*/_ji skad du/_don dang 'dra ba dmigs pa ste/_/rang nyid 
gsal ba myong ba yin/_/des na shes pa thams cad kyi/_/dmigs myong dag ni tha dad yin/_/
zhes so/_/yang /_kun rdzob kyi snang tshul sems can gyi rang snang la ltos nas dang /_don dam gyi 

gnas tshul sangs rgyas kyi rang snang la ltos nas 'jog_/sems can gyi rang snang nyid gzhir 
byas la brdzun bden gnyis su phye nas/_dang po yod par khas mi len/_phyi ma de bsod nams 
kyi tshogs la 'jug pa'i tshe bden pa khas len/_ji srid gnyis snang 'khrul pa'i bag chags ma 
log pa de srid du/_rnam shes rkyang pa la ltos pa'i bden brdzun gnyis su phye nas bden par 
bzhag bya gang yin pa de dag_/rgyu bsod nams kyi tshogs kyi bya byed las gsum dang /_'bras bu 
gzugs kyi sku'i rnam pa gzhan snang la 'char ba'i bdag po'i rkyen no/_/'khrul pa'i bag chags 
zad pa na/_kun rdzob kyi bden pa 'jal byed kyi tshad ma dang /_'jog byed kyi rgyu ma rig pa zad 
pas na/_don dam pa'i bden pa 'ba' zhig shul du lus pa de la ni/_rim lnga'i mthar thug zung 
'jug ces bya'o/_/chos 'di'i srol chen gsar du phye ba'i bod phyi mas ni/_chos 'di'i lam dang 
'bras bu'i gzhung shing bden gnyis so so ba zung 'brel dang /_gnyis su dbyer med pa zung 
'jug gi don du bsnyon mi nus par gzhung 'grel las gsungs pa de/_rtsa ba nas nyams par 
byas so/_/de ltar mdzad pa mthar thug pa'i rgyu mtshan ni/_sangs rgyas kyi rang snang la kun rdzob 
kyi bden pa'i snang bar dor na/_rgyu dang 'bras bu la skur pa btab pa'i nyes pas bsod nams 
kyi tshogs las nyams shing /_kun rdzob rang stong du zhen pa'i shes rab 'chal ba ni/_shes bya'i 
sgrib pa nyid du nges pas/_ye shes kyi tshogs las kyang nyams so/_/snyam du sems par byed pa 
ni/_grub mtha'i rtsa bar bzhag nas/_bshad pa sna tshogs su mdzad pa ni 'di ltar/_spyir bden 
pa gnyis ngo bo gcig yin pa dang /_ngo bo tha dad du zhen pa'i shes bya'i sgrib pa spangs pa ni/
sangs rgyas las gzhan la med pa dang /_de'i rgyu mtshan gyis ye shes skad cig ma gcig pus 
bden pa gnyis cig car du snang nas mjal ba/[ — ]sangs rgyas kho na'i khyad chos yin pa dang*/
sangs rgyas kyi rang snang la kun rdzob kyi bden pa snang yang /_gnyis snang nub pa'i rgyu mtshan gyis 
zung 'jug yin no/_/zhes spyir bshad nas/_khyad par du/_rim pa gsum pa'i skyu lus de kun 
rdzob kyi bden pa dngos yin pa dang*/_rim pa bzhi pa'i ngos 'dzin bde stong dbyer med la 
bshad nas/_de'i tshe yul stong nyid de don dam bden pa dang /_yul can bde ba chen po kun 

rdzob bden par bshad nas/_gnyis po yul yul can du gyur yang gnyis snang nub pas/
dbyer med dang zung 'jug gi don du 'chad lugs gcig dang /_yang 'od gsal nyams su len 
pa'i ting nge 'dzin gyis rim pa gsum pa'i sgra lus bshig nas med pas/_mi slob pa'i zung 
'jug tu ma sleb pa'i bar der 'od gsal dang sgyu lus zung du 'jug par byed rgyu med pas/
'od gsal las lugs ldog tu langs pa'i longs sku yan lag bdun ldan de dang /_rim pa bzhi 
pa'i bde stong dbyer med gnyis zung du 'jug pa yin no/_/zhes 'chad par snang ngo /_/'di mi 
'thad pa la gsum ste/_spyir mi 'thad/_khas blangs nang 'gal bas mi 'thad/_skabs kyi don 
nor bas mi 'thad pa'o/_/dang po ni/_bden pa gnyis po'i kun rdzob kyi ngo bo ni gcig pa mi 
srid cing /_don dam pa'i ngo bo gcig pa la 'chad na don dam bden pa gcig pur 'dus pas/
bden pa gnyis po de nyid dang gzhan du brjod du med par bzhed pa'i lugs las ma 'das so/_/
bden gnyis ngo bo tha dad du 'dzin pa shes bya'i sgrib par 'dod na/_gnas skabs dang mthar 
thug gang la ltos nas 'dod/_phyi ma ltar na 'dod tshul mthun pa yin te/_kun rdzob la ngo bo 
yod pa su yang mi 'dod pa'i phyir ro/_/dang po ltar na/_ji skad du/_kun rdzob dang ni don dam 
dag_/so so'i char ni shes gyur nas/_/zhes pa dang 'gal te/_de ltar shes pa shes sgrib tu khas 
blangs pa'i phyir/_gal te/_ka ba dang ka ba'i chos nyid ngo bo tha dad du zhen pa'i blo ji srid rgyud 
la ldan pa de srid du/_ka ba snang ba'i blo la de'i chos nyid mi snang /_de'i chos nyid snang ba'i tshe 
ka ba mi snang ba yin la/_sgrib pa de spangs pa'i tshe de dang de'i chos nyid cig char du snang ba yin 
no/_/zhe na/_legs par smras pas khas blangs 'gal ba dang /_dam bca' nyams pa gnyis 
byung ngo*/_/dang po ni/_de lta na/_myu gu bden med du rtogs pa'i mngon sum dang rjes dpag 
tshad mas/_myu gu'i chos nyid rtogs pa 'gal te/_blo de dag gi chos can myu gu dang /_de'i chos 
nyid kyi tshogs don cig char du gzhal ba'i phyir/_de dang de'i chos nyid ngo bo gcig yin na/
yul can mngon sum pas cig char du mi 'jal ba 'gal te/_grub bde gcig pa la cha shas su 
mi 'byed pa ni/_yul can mngon sum pa dag gi khyad chos yin pa'i phyir/_ka ba dang de'i chos 

nyid gcig 'jal ba'i mngon sum gyis/_cig shos mi 'jal ba ni/_de dang de ngo bo tha dad pa'i 
shes byed du 'brel pa yin gyi/_ngo bo gcig pa'i shes byed du ji ltar 'brel/_dam bca' nyams 
pa yang yin te/_sangs rgyas kyi sar bden pa gnyis phan tshun 'gal na ni/_dbyer med du ma song 
la/_der de dag yod nas mi 'gal na rtsa ba'i dam bca' nyams so/_/gnyis pa ni/_rim pa 
gsum pa'i sgyu lus de ting nge 'dzin ril 'dzin gyis med par byas sam ma byas/_byas na chad 
stong du thal ba dang /_stong nyid dngos po'i 'jig rgyur thal ba dang /_rim pa gsum bzhi'i lam 
gcig tu bsres pas shes bya'i sgrib pa spong nus pa dang /_bsod nams kyi tshogs rdzogs pa la 
stobs dang myur khyad che ba'i phan yon mang po yi ger bris pa dang 'gal/_der de med par ma 
byas na/_'od gsal du bcug pa'i don gang yin 'chad dgos pa dang /_slob lam du 'od 
gsal dang sgyu lus gnyis gcig yod dus su/_cig shos med par 'dod pa dang 'gal/
gsum pa ni/_mi slob pa'i lam du bden pa gnyis cig char du yod dam med/_med na/_zung 
du 'jug pa la ya re re ba tha dad du yod dgos par 'chad pa dang 'gal ba dang /_longs sku 
yan lag bdun ldan don dam bden par 'dod na/_rtsa ba'i grub mtha' nyams/_gnyis ka 
yod na/_gzhi mthun srid dam mi srid/_mi srid na/_gcig tu 'dres par 'gal/_srid na 
longs sprul gnyis don dam bden par khas blangs pas rtsa ba'i grub mtha' nyams/_de bzhin 
du rim pa bzhi pa'i dus su bde stong dbyer med mngon sum du rtogs pa yod dam med/_med na/
rim pa bzhi pa'i nyams len don med du thal ba dang /_yod na/_bde chen ni khyed la kun rdzob 
bden pa las 'os med pas/_slob lam na bden gnyis cig car du 'jal ba'i mngon sum 
yod par 'gyur ro//des na 'di ltar yin te/_rim pa gsum pa'i skyu lus de rang gi ngo bo don 
dam par gnas kyang /_sgyu mar zhen pa'i rnam par rtog pas ma sgribs pa'i dus ma byung ba'i tshe na/
kun rdzob kyi bden par bzhag dgos pa yin te/_gnas tshul mthong ba la bsgrib ba'i phyir/
sgrib byed 'od gsal nyams su len pa'i ting nge 'dzin gyis bshig nas/_sa bon spangs pa'i tshe 
sngon gyi sgyu lus rang gi ngo bo longs spyod rdzogs pa'i sku yan lag bdun dang ldan par gnas gyur 

pa de ni mi slob pa'i zung 'jug go_/zhes bya ba 'di grub pa'o/_/
gsum pa la gsum ste/_zung 'jug gi sku gsum ji ltar 'grub pa'i rim pa/_de dag gi 
phrin las gdul bya gzhan la ji ltar 'jug pa'i tshul/_rnam bshad 'di'i lus rnam gzhag/mdor 
bsdus nas dge ba zung 'jug tu bsngo ba'o/_/dang po la/_bod snga phyi'i bzhed pa rnam grangs su 
bkod/_rang gang gi rjes su 'jug pa'i lugs de 'thad ldan du bsgrub pa'o/_/dang po ni/
thog mar sangs rgyas pa'i theg pa'i bsam pa la slob dgos par gsungs pa de la/_theg pa 
de'i bsam pa ni bzhi ste/_ji skad du/_de la bye brag smra ba bstan/_/zhes sogs su gsungs 
pa'i bzhi po dag go_/de dag re re la yang mthar thug gi thob bya sangs rgyas re re dang /_de'i 
sgrub byed kyi lam gyi rim pa gzhan la ma rig pa'i tshul gyis/_thun mong ma yin pa re re gsungs 
pa las/_rang rang gi grub mtha' la gnas pa'i tshe na/_'tshang rgya ba la grub mtha' gong ma 
gzhan nas/_lam gyi snon pa tshol dgos so/_/zhes 'chad pa ni 'ga' yang med mod kyi/
theg pa chen po pa dag mthun par grub mtha' snga ma gnyis la 'tshang rgya ba'i lam cha tshang ba med 
do/_/zhes smra bar byed kyang /_theg pa chen po'i nang phan tshun du ni/_ji skad du/_rnal 'byor pa 
yang blo khyad kyis/_/gong ma gong ma rnams kyis gnod/_/ces pa'i don/_gsang sngags pas 
phar phyin pa la sangs rgya ba'i lam tshang ba med do/_/zhes dang /_phar phyin pa'i/_dbu ma rigs
tshogs pas/_rnal 'byor spyod pa'i dbu ma la 'tshang rgya ba'i lam gyi rim pa cha tshang bar med do/_/
zhes gsungs par ni ma nges te/_sngags dang phar phyin gyi lam rim la/_'gyogs bul dang 
dka' sla'i khyad par yod ces gsungs kyang /_phar phyin na 'tshang rgya ba'i lam cha tshang ba med 
ces pa/_tshad mar gyur pa'i sngags kyi rgyud gzhung rnyed dka' ba'i phyir dang /_gzhung rtsom pa po'i 
slob dpon rnams kyi bzhed pa la ni mtha' gcig tu nges pa med pa'i phyir/_rigs tshogs kyi 
dbu ma dang /_rnal 'byor spyod pa'i dbu ma la yang de bzhin no/_/de lta na yang /_gsang ba 
'dus pa'i skabs 'dir/_shAkya thub pa byang chub kyi shing drung du sangs rgyas pa de/_'od gsal 
ba'i rim pas byang chub par gsungs pas na/_sngags bla med kyi lam la ma brten par/_sangs 

rgyas mtshan nyid pa mi 'byung ngo /_/zhes 'chad pa shin tu mang ngo /_/'di dag gi skabs su/
bod phyi ma'i snga ma na re/_gsang 'dus pa'i zung 'jug rdo rje 'chang de phar phyin pa'i sa bcu pa 
dang don gcig/de 'dra de phar phyin pa'i bar chad med lam la brten nas bzod bcu gcig kun 
tu 'od du 'tshang rgya ba yin gyi/_gzhan du na/_bstan pa gcig la ston pa gnyis srid par 'gyur/
zhes gsungs/_bod phyi ma na re/_nyes pa der thal ba ma yin te/_zhing 'dir byams pa sogs 
sangs rgyas kyi 'khor du byon pa bzhin no zer/_snga ma na re/_mi mtshungs te/_byams pas zhing 
'dir sangs rgyas pa'i tshul ma bstan/_gsang ba 'dus pa'i rnal 'byor pa dkyil 'khor rgyal 
mchog gi tshul gyis 'tshang rgya ba la yul gzhan gang du 'gro/_sangs rgyas ma yin pas tshul ston 
pa la nges pa med ces gsung /_yang bod phyi ma na re/_phar phyin pa'i sa bcu pa ba gzugs 
khams kyi rten can srid pa tha ma par gyur pa zhig/thog mar 'og min du sangs rgyas nas/_de'i 
'og tu de 'dra de sngags lugs kyi byang sems skye ba gcig gis thogs pa dga' ldan du skyes 
nas/_rim gyis 'dzam bu'i gling du mi'i rten la chags lam gyis nges par 'tshang rgya dgos pa 
yin/_zhes 'chad pa 'di/_mtha' btsan mi btsan ji ltar yin yang /_re zhig brtag par bya ba 
ni 'di ltar/_srid pa tha ma pa'i byang sems gzugs kyi rten can/_sangs rgya ba'i gnas 'og 
min de gzugs khams kyi'am/_stug po bkod pa la byed/_dang po ltar na/_lang gshegs su/
gtsang ma'i gnas ni spangs pa yi/_/zhes sogs dang 'gal/_gnyis pa ltar na/_de sangs 
rgyas mtshan nyid pa ma yin par 'gal/_byang chub kyi shing drung du phyis 'tshang rgya ba de/_longs 
skur 'tshang rgya ba yin nam ma yin/_ma yin na/_mi slob pa'i zung 'jug tu 'gal/_yin na 
gnas de 'og min du 'gyur/_yang byang sems de 'dod pa la chags bral ma byas na/_gzugs 
khams par 'gal/_byas na chags lam gyis nye rgyu byed par 'gal/_de'i tshe chags bral las 
nyams par 'dod na/_sa brgyad par nyon sgrib kyi sa bon spangs pa 'gal/_de ma zad dgra 
bcom yin na nyon sgrib kyi sa bon ma spangs pas khyab par 'gyur/_gal te/_skabs der bde 
ba chen po la chags pa'i ming gis btags pa yin zhes gzhan dag zer mod/_bod phyi ma ni/

chags lam pa la dgos pa de 'dod pa'i 'dod chags mtshan nyid par zur thon par smras zin 
pas/_'dod chags de bde chen gyi ye shes dang mtshungs par ldan nam mi ldan/_mi ldan na de 
dus kyi chags pa'i ming can der 'gal/_ldan na lta bas phu thag bcad pa'i stong nyid rtog blor 
thal bas nyon mongs mtshan nyid par 'gal/_gal te/_lhan skyes kyi bde ba 'dren dus su rgyu'i 
kun slong nyon mongs mtshan nyid par yod kyang /_des dus kyi kun slong byed pa'i tshe/_dge ba 
dang rtog bral du song ba yin no/_/zhe na/_de 'dra de rgyu dus nyid nas sngags kyi sems bskyed 
dang mtshungs ldan du yod pa'i phyir/_dge rtsa dang mtshungs ldan gyi nyon mongs su 'chad dgos 
pas/_nyon mongs mtshan nyid par 'gal/_bde chen gyi ye shes skyes dus der/_sngar phu thag 
bcad pa'i stong nyid dran pa'i blo nges par bskyed dgos gsung pa ni/_stong nyid rtogs pa'i dran 
pa bcad shes dang /_de mngon sum du mthong ba'i tshad ma mtshungs ldan du 'byung ba mi srid/
yang yul can bde ba chen pos yul dbu ma'i rigs pas gtan la phab pa'i stong pa nyid rtogs 
pa'i mngon sum zhes bya ba/_gsang sngags kyi khyad par 'phags chos su khas len bzhin du/
phar phyin gyi dbu ma las lhag pa'i sngags kyi dbu ma med ces 'chad pa 'gal lo zhes pa 'di 
dag ni/_bod phyi ma la brgal zhing brtag par byas pa yin mod/_rje btsun sa skya pa'i gzhung 
lugs kyi rjes su dad pas 'brang ba phyis byon pa dag gis bsam par bya ba kho na'o/_/gnyis pa 
ni/_rje gong ma rnams sangs rgyas mtshan nyid pa ni/_sngags kyi nyer rgyu la nges par ltos zhes 
dang /_mdo sngags kyi sangs rgyas gnyis po'i rgyu la khyad par yod pas/_'bras bu la khyad par 
yod ces dang /_sangs rgyas de'i mtshan gzhi sa bcu pa la mdzad pa lta bur snang ba rnams kyi 
dgongs pa ni/_mtshan nyid rkyang pa'i sa dang po nas/_bla ma dang theg pa chen po'i chos gong nas 
gong du na 'pho bas na/_sa bcu par ni rdo rje theg pa'i chos kyi rtse mor gyur pa dag_/bla ma rdo rje 
sems dpa' des/_slob ma de la mi 'chad na gzhan su zhig la 'chad/_des kyang chos de nyams 
su ma blangs par 'tshang rgya na/_de 'dra'i bshad nyan la don ci zhig yod/_ces rnam par brtags 
pa las byung ba yin la/_sangs rgyas so so'i ngos 'dzin de yang /_brtag pa mthar gzung ba'i 

tshul gyi phar phyin rkyang pa'i rgyun mthar kun tu 'od kyi sa mngon du byed par phar phyin pas 'chad 
pa de la dgongs pa yin gyi/_sa bcu pa la bshad na skabs kyi brgal lan 'brel med du 'gyur/
yang /_gong ma'i gsung rab mang por 'tshang rgya ba nye rgyu'i mtshams sbyor la ltos dgos pa
gsungs pa de yang /_mi'i rten la thog mar sngags lam du zhugs pa lus gcig gis 'tshang rgya 
ba la dgongs pa yin gyis/_nyan rang phung po lhag med du zhugs pa dang /_byang sems yid kyi 
rang bzhin gyi lus can dag la/_nye rgyu'i mtshams sbyor du bshad pa de 'dra de ga la srid/_kha 
sbyor las/_gang dag bsam gyis mi khyab pa'i gnas ma thob pa de dag ni bde bar gshegs pa 
ste/_mtshan gzhi mtshon pa ni rdo rje sems dpa' yang dag pa'o/_/zhes gsungs pa de'i tshe gnyis 
po sa bcu pa dang kun tu 'od la sgra bshad du yod kyang /_don dngos su bshad na skabs kyi rtsod 
lan 'brel med du 'gyur bas/_gnyis ka yang kun tu 'od la gnas par mnyam pa'o/_/bde bar 
gshegs pa ni ji skad du/_gshegs pa rtogs pa'i don phyir de/_/zhes pa ltar/_de bzhin nyid 
mngon sum du rtogs pa'o/_/'di la rtogs bya dang rtogs byed gnyis su yod pa ma yin te/_de 
med par sher phyin las gsungs pa'i phyir/_rdo rje ni sgra dang rtog pas mi phyed pas na lhan cig 
skyes pa'i ye shes la brjod do/_/sems dpa' ni rdo rje de mngon sum du byas pa'i so so rang gis 
rig pa'i ye shes rgyun chags pa'o/_/rdo rje de la bsam gyis mi khyab pa'i gnas zhes bya ste/
dbang bskur ba la ma ltos par mngon sum du byar mi nus pa'i phyir/_de 'dra mi srid pas bshad 
pa de don med snyam na/_dngos po la mi srid kyang /_mtshan nyid rkyang pa'i grub mtha' pas de ltar
du khas len pa de'i ngor bsgrub dgos pa'o/_/dper na mtshan nyid rkyang pa dang /_sngags kyi byang 
sems mthong lam pa gnyis kyi rtogs bya la/_med par dgag pa'i stong pa nyid dang /_lhan skyes 
bde ba chen po'i sgo nas khyad par phye ba bzhin no/_/sangs rgyas gnyis po la 'khor dang zhing 
sogs tha dad du 'dzin pa'i shes sgrib spangs ma spangs kyi khyad par yod ces gsung pa yang /_rdo rje 
'chang gis ni gang gzigs pa thams cad ye shes kyi rnam rol nyid du mkhyen la/_cig shos 
kyis ni phar phyin pa dag la ji ltar grags pa de nyid do/_/mtshan gzhi mtshon pa zhes pa'i don 

'grel pas ji ltar bshad kyang gzhan ngor sangs rgyas su mtshon nus pa ni/_rdo rje 'chang zhal 
phyag gi rnam pa can kho na yin gyi/_bde bar gshegs pa chos nyid dang ro gcig tu song bas ni/
gzhan su zhig gi ngor yang sangs rgyas su mtshon par mi nus pa'i don no/_/chos 'dir sa bcu 
gnyis bcu gsum pa'i rnam gzhag zur tsam byung yang /_lung gzhan dang 'grig dka' bas re 
zhig la rnam par ma spros so/_/gsum pa la/_zung du 'jug pa'i sar shes bya ji lta ba dang ji 
snyed kyi mkhyen tshul gang yin pa dang /_de la gzhan gyis brtags pa'i mtha' bsal ba dang /
gdul bya'i khams dang bag la nyal mkhyen nas phrin las 'jug pa'i rim pa'o/_/dang po ni/
spyir sangs rgyas dang de'i mkhyen pa gnyis su dbyer yod pa ma yin kyang /_chos rab tu rnam 
'byed kyi don du ldog pas 'byed tshul 'di ltar/_sangs rgyas ni gnyis te/_rang gi gnas tshul 
dang /_gzhan la snang tshul lo/_/dang po la gnyis te/_rigs su ma chad pa rgyu'i rdo rje 'dzin pa 
dang /_so sor phye ba 'bras bu'i rdo rje 'dzin no/_/dang po ni/_chos kyi dbyings kyi ye shes so/_/
gnyis pa la longs sprul gnyis las/_dang po ni me long lta bu'i ye shes so/_/gnyis pa ni bya ba 
grub pa'i ye shes so/_/sangs rgyas de'i chos la gnyis las/_gnas tshul ji lta ba ni mnyam pa 
nyid kyi ye shes so/_/ji snyed pa ni so sor rtog pa'i ye shes so/_/snang tshul la rgyu'i rdo rje 'chang 
ni dang po sgyur gzhi'i rdo rje 'chang ngo /_/gnyis pa ni/_sprul skur bsgyur ma zin pa'i zhe sdang rdo rje 
lta bu'o/_/gnyis pa ni bskyur zin pa'i zhal phyag gi rnam pa can no/_/ye shes ni rdzas kyi sgo nas 
chos dbyings ye shes gcig pur 'dus kyang*/_byed las kyi sgo nas me long lta bu sogs bzhir 
phye ba las/_mkhyen pa po dang mkhyen tshul gyi tha snyad ji ltar 'dogs pa'i gzhi ni/_me long lta 
bu'i ye shes kho na la 'chad pa de'i tshe/_ye shes 'di la/_'khor ba dang mya ngan las 'das pa'i 
chos thams cad cig car du 'char bas na me long lta bu zhes bya la/_'char tshul ni gnyis te/
rnam byang gi phyogs rnams rang snang mngon sum pa nyid du 'char ba dang /_kun nas nyon mongs kyi 
phyogs rnams gzhan snang gzugs brnyan gyi tshul du 'char ba'o/_/dang po ni/_sangs rgyas rang 
rgyud kyis bsdus pa'i rnam byang gi chos ji snyed pa dang /_gdul bya gzhan rgyud la ji ltar yod 

pa'i rnam byang gi chos rnams rang rig pa'i mngon sum gyis mkhyen te/_chos de dag ni su'i rgyud 
la yod kyang /_rgyu'i rgyud rang bzhin rnam dag gi ye shes dang rdzas dbyer med gcig tu 'dres pa 
yin la/_de'i tshe sangs rgyas kyis ni rang snang gi rgyu rgyud dang /_sems can gyi rgyu rgyud rdzas tha 
dad du med pa la med pa nyid du gzigs pa'i phyir te/_sangs rgyas rang snang la dag pa'i snang ba 
'ba' zhig las gzhan mi snang ba'i phyir/_gzhan snang la ni rang gi rgyud dri ma dang bcas pa kho 
nar snang bas/_sangs rgyas dang rgyud gcig tu 'char ba ma yin no/_/gzhan snang kun nas nyon 
mongs kyi chos ji snyed pa ni me long ye shes la/_gzugs brnyan gyi tshul du 'char bar ni mdo 
sngags kun nas gsal la/_de su'i gzugs brnyan yin na ni/_gzhan gyi snang ba gzhan sems 
nyid kyis bsdus pa de'i'o/_/gzhan snang de 'dra de gnyis snang 'khrul pa'i bag chags las byung 
bas/_dngos po la yod pa ma yin pas/_rang 'dra'i rnam pa gtod byed dngos ma yin yang /
tha snyad rnam 'jog gi tshe/_dpe skyes bu'i byad bzhin lta bu dang /_sangs rgyas kyi ye shes ni dpe 
me long lta bu dang /_kun rdzob kyi gzugs brnyan mtha' dag ni/_dpe byad kyi gzugs brnyan lta 
bu dang /_de khyad bzhin dngos ma yin yang de'i snang tshul shes pa na byad bzhin dngos kyi kun 
rdzob pa'i snang tshul shes pa ltar/_shes bya ji snyed pa mtha' dag gi gzugs brnyan ye shes la 
shar ba na/_gzhan snang kun rdzob dpe'i snang tshul mngon sum du mkhyen pa zhes bya ste/_dper na/
gzhan sems shes pa'i mngon shes kyi mkhyen tshul bzhin te/_ji skad du/_de'i dbang gis de 
bzhag phyir/_/zhes don dang 'dra ba don rtogs kyi sgrub byed du bshad pa dang cha 'dra ba ni/_ji 
skad du/_gzung ba'i mtshan nyid dpyod pa 'di/_/ma dag blo can la yin gyi/_/rnal 'byor 
rtogs pa bsam mi khyab/_/zhes bshad pa lta bu'o/_/me long ye shes la shar ba'i shes bya ji 
snyed pa'i gzugs brnyan thams cad ye shes de nyid kyis bsdus pa yin te/_ji skad du/
gzugs rnams sna tshogs snang ba'i dpal/_/gzugs brnyan ma lus 'chang ba po/_khams 
gsum dbang phyug chen po ste/_/'phags lam shin tu mtho la gnas/_/zhes gsungs so/_/gnyis 
pa ni/_bod phyi ma dag gsang 'dus 'phags skor gyi lam rim 'chad pa la/_dbu ma 'jug pa'i 

lung tshad ma bas kyang ches tshad mar gyur pa nyid du khas blangs nas/_shes bya ji snyed pa mtha' 
dag sangs rgyas rang snang gis ji lta ba bzhin du 'jal bar bzhed pa ni/_gzhung de'i lung mngon 
sum pa la bsnyon pa yin te/_ji skad du/_'di ni ji ltar mthong bzhin ji srid du/_/ma sad de srid 
de la gsum po yod/_/sad par gyur na gsum char yod min ltar/_/gti mug gnyis sad 
pa las de bzhin no/_/zhes dang /_shes bya med na shes pa bkag 'grub pas/_/sogs dang /
gang tshe skye med de nyid yin zhing /_/sogs dang /_shes bya'i bud shing skam po ma lus pa/_/
sogs dang /_'grel par/_dngos po byas pa can la ma reg par/_/rang bzhin 'ba' zhig 
thugs su chud pa'i phyir/_/sangs rgyas so zhes gsungs pa rnams dang /_phan tshun mi 'gal ba'i 
tshul ston dgos kyang /_'khyog por 'chad pa kho na'o/_/gzhan yang rjes su gzhig pa'i ting nge 
'dzin gyis snod bcud ma lus pa 'od gsal du bcug pa la dgos pa ci zhig yod de/_mi slob 
pa'i sar ni chos de dag mngon sum du mkhyen tshul 'bad nas bsgrubs pa'i phyir/_gal te 
bden 'dzin bzlog pa'i phyir du'o/_/zhe na/_de lta na/_chos de dag la bden par 'dzin pa'i 
rtog pa dang /_dgag bya bden grub nyid 'od gsal du bcug pas chog mod/_chos can tshad mas 
grub pa rnams der bcug pa la dgos pa ci zhig yod/_bde stong dbyer med dang ro gcig pa'i 
phyir du'o snyam na ni/_de lta na mi slob pa'i sar bde stong dbyer med kyi rnam rol las gzhan du 
'char ba mi srid do/_/gsum pa la gsum ste/_ngo bo dang /_gnas skabs kyi dbye ba dang /
mthar thug shes bya ma lus pa sangs rgyas kyi phrin las su 'jog pa'o/_/dang po la/_ngo bo ni 
gzhan gyi don kho na'o/_/byed pa po ni gnas tshul gyi sku gsum po nyid do/_/ji ltar bya ba ni snang 
tshul gyi sku gsum mngon du gyur pa'i sgo nas te/_snang tshul gyi chos sku ni ming tshig yi ge'i tshogs 
su snang ba'i lung gi chos rnams so/_/gang la 'jug pa'i yul ni sems can te/_sangs rgyas kyi 
phrin las ma zhugs pa dang mi 'jug pa ni 'ga' yang med do/_/de la gnyis te/_kun rdzob 
btags yod kyi sems can dang /_don dam rdzas yod kyi sems can no/_/dang po ni/_'jig 
rten na/_byed pa'i skyes bu bcu gnyis su grags pa rnams te/_'jig rten dang mthun par tha 

snyad mdzad bde ba'i phyir ro/_/nges pa'i don du na don dam pa rdzas yod kyi sems can nyid phrin 
las kyi 'jug yul du nges pa yin te/_'khrul ngo'i sgrib pa gang du gnas pa'i gzhi dang /
'khrul med kyi gnyen po gang du gnas pa'i sa dang /_gnas gyur gyi sa nyid du 'gro ba po dang /
zag med kyi yon tan mtha' dag 'dzin par byed pa po ni/_don dam pa'i sems can du bshad 
pa 'di kho na la yod pa yin gyi/_kun rdzob 'khrul pa'i gang zag la de lta bu'i nus pa med cing /
sangs rgyas pa mi srid pas na/_phrin las 'jug pa don med pa'i phyir ro/_/de bas na/_gang 
'jug pa'i phrin las kyi dngos po ni/_lam rim pa gnyis dang 'bras bu sangs rgyas kyi ye shes 
lta bu/_chos kyi dbyings kyi ye shes dang dbyer med du gyur pa de'o/_/gang gis 'jug par byed 
pa po ni/_rang snang la chos dbyings ye shes su gnas shing /_gdul bya gzhan snang la longs 
sprul gyi rnam pa can du 'char ba des so/_/ji ltar 'jug pa ni/_gnas tshul la mnyam nyid dang 
sor rtog ye shes su gnas shing /_snang tshul ji lta ji snyed ston pa'i ming tshig yi ge'i tshogs su 
snang ba'i rnam rig gis bag chags rgyud la gzhag pa'i tshul gyis so/_/yul gang la 'jug pa ni/
gnas tshul brjod bya don gyi rgyud du gnas shing /_snang tshul sems can rang snang la byed pa po'i 
bdag tu snang ba de la'o/_/snang tshul 'di ni gang zag tu sgro 'dogs pa'i dngos kyi 'khrul gzhi 
dang /_brjod bya don gyi rgyud ni gang zag dang byed pa por brgyud nas 'khrul pa'i gzhi'o/_/gal 
te/_rnam byang phyogs kyi bya ba byed pa po dang 'bras bu myong ba po chos dbyings ye shes la 'jog 
na/_kun nas nyon mongs phyogs kyi byed po dang myong po yang de ltar khas len nam/_zhe na/
ma yin te/_'khrul snang ma lus pa'i byed pa po dang myong ba po ni/_'khrul pa po gang yin pa de 
nyid kyis byed dgos kyi/_'khrul med don dam pa'i sems can ni/_mtho ris su zag bcas kyi 
bde ba myong por yang mi 'jog na/_ngan song gi sdug bsngal myong ba po ma yin pa lta ci smos/
gnyis pa ni gnas skabs su mdzad pa po sangs rgyas nyid dang /_de las byung ba'i mdzad pa dag 
dang /_de la'ang 'bras bu mngon mtho dang /_nges legs kyi dbye bas/_rgyu bsod nams dang 
ye shes kyi tshogs gnyis dang*/_de la'ang theg pa gsum gyi dbye bas gsum dang /_bsod 

nams la'ang grub mtha' la zhugs pa dang ma zhugs pa'i dbye bas gnyis dang /_de la'ang phyi 
rol pa dang nang pa'i dbye bas gnyis dang /_de la'ang sangs rgyas rang snang gi dang /_gdul bya 
gzhan snang gi dbye bas gnyis dang /_rang snang la sangs rgyas gcig gi phrin las gang yin pa de 
thams cad kyi yin pas dbye ba med pa dang /_gzhan snang la zhing dang 'khor sogs tha dad pa 
nyid du nges pa lta bur snang ba rnams so/_/gsum pa ni/_drang don du/_sprul sku'i phrin las 
mdzad tshul dang /_nges don du chos sku'i phrin las mdzad tshul gnyis las/_dang po'i dbang du 
byas na/_thar pa rgyu 'bras kyi phyogs su gtogs pa rnams kho nar ma zad/_'khor ba rgyu 'bras
kyi phyogs su gtogs pa mtha' dag kyang sangs rgyas kyi phrin las su khas len dgos pa yin te/
rgyu 'khor ba med na 'bras bu sangs rgyas mi 'byung ba dang /_sprul sku gang du bzhugs pa'i zhing de 
na yod pa'i snod bcud ma lus pa yang /_sangs rgyas des sngon zhing dag pa'i sbyor ba bsgoms 
pa'i mthu las byung ba'i phyir dang /_phrin las lhun gyis grub pa dang rgyun mi chad pa ni/_'khor 
ba rgyun mi chad pa dang lhun gyis grub pa la rag las pa'i phyir dang /_tshe gcig gis sangs rgyas 
bsgrubs pa dag la ni/_thabs la mkhas pas 'khor ba rgyu 'bras lam du byed pa la nges par 
rag las pa'i phyir/_nges don chos sku'i phrin las kyi dbang du byas na/_sangs rgyas kyi phrin 
las su ma gyur pa'i shes bya ni 'ga' yang yod pa ma yin te/_chos kyi sku'i gzigs ngor ni ma 
dag pa'i snang ba mi 'char zhing /_dag pa'i snang ba la ni/_chos sku ma lus pa'i phrin las kyi khyab 
pa'i phyir/_zhes bya ba 'di grub pa'o/_/gsum pa 'jug gi don la gsum ste/_rnam bshad 
'di'i lus du zhig yin pa ngos bzung nas ming don bshad pa dang /_brtsams pa'i dge ba zung 
'jug tu bsngo ba/_gang gis ji ltar brtsams pa'i tshul bshad nas gong ma dag gi dgongs pa
yongs su gang bar bsngo ba'o/_/dang po la rnam bshad 'di'i lus rnam par bzhag pa ni bdun te/
bstan pa yongs rdzogs kyi chos 'khor gsum rnam par bzhag pa rin po che'i gter mdzod/_rdo 
rje theg pa'i brjod bya don gyi rgyud ngos gzung nas e waM rnam par bzhag pa rin po che'i gter 
mdzod/_sbyang gzhi sbyang bya sbyong byed sbyangs 'bras gnas gyur gyi rnam gzhag rin po che'i gter 

mdzod/_phar phyin dang sngags kyi dbu ma ma 'dres par phye nas 'dir sngags kyi dbu ma rnam par 
bzhag pa rin po che'i gter mdzod/_kun rdzob kyi snang tshul 'khrul par bstan nas gzhi 'bras 
kyi zung 'jug don dam gcig pur nges pa'i gter mdzod/_srid par skye ba'i rim pa kho na 
sbyangs pas snod bcud mtha' dag sbyong nus pa rin po che'i gter mdzod/_srid par 'chi ba'i 
rim pa kho na sbyangs pas snod bcud mtha' dag sbyong nus pa rin po che'i gter mdzod do/_/de 
ltar gter mdzod bdun po re re'i nang du 'jug pa la chos kyi sgo mi 'dra ba gsum gsum du phye 
bas rnam par thar pa'i sgo nyi shu rtsa gcig_/sgo re re phye ba'i nang du yang mtshan mi 'dra ba gsum 
gsum 'char ba'i dngul dkar gyi rnga bo che gsum tshan du sbyar bas grub mtha'i rnam dbye drug cu 
rtsa gsum du bshad pa dang /_de ltar bshad pa'i grub don du 'bras bu sangs rgyas kyi sa dang /
phrin las kyi ngos 'dzin dam bcar bzhag pa sum cu so bdun te lus brgya tham par tshang ba la 
'khrul pa med do/_/gnyis pa ni/_de ltar thog ma med dus nas/_/rang rig rang gsal gcig 
pu nyid/_/zung du 'jug phyir rnam shes la/_/gang snang 'khrul par 'dis rtogs shog_/gzhi dus 
zung 'jug 'dir go nas/_/'bras bu'i dus kyi zung 'jug la/_/tshe gcig gis 'jug rim 
kun yang /_/don dam gcig pur 'dis rtogs shog_/gzhi lam 'bras bu'i dus kun tu/_/don 
dam bden pa nyag gcig las/_/chos gzhan 'ga' yod min pa ni/_/zung 'jug nyid du 'dis 
rtogs shog_/ji srid chos dang gang zag tu/_/tshul min yid byed ma spangs pa/_/de srid yang 
dag min rtog la/_/'khrul snang 'char bar 'dis rtogs shog/gzung dang 'dzin pa las grol ba'i/_/
ye shes mngon du ma byas pa/_/de srid kun rdzob dam pa'i don/_/zung du 'brel bar 'dis 
rtogs shog_/dam pa'i don yang mtshan 'dzin las/_/ji srid ma grol de srid du/_/kun rdzob nyid 
las ma 'das phyir/_/sgyu mar 'dzin pa las grol shog_/mtshan 'dzin ma lus ye shes kyi/_/me 
chen 'bar bas sregs zin nas/_/kun rdzob snang ba ci shar yang /_/don dam kho nar 'dis 
rtogs shog_/dam pa'i don la mtshan 'dzin gyi/_/spros pa ma lus bkag shul du/_/don dam 
bden gcig ye shes la/_/rnam rol sna tshogs du 'char shog_/gsum pa ni/_dpal gsang 

ba 'dus pa'i lam rim pa gnyis kyi rnam par bshad pa rin po che'i gter mdzod bdun pa zhes 
kyang bya/_rnam par thar pa'i sgo nyi shu rtsa gcig pa zhes kyang bya/_rang gzhan grub mtha'i shan 
'byed drug cu rtsa gsum pa zhes bya ba 'di ni/_chos tshul 'di la lhag par mos shing nyams su 
len pa'i bshes gnyen gu ge sha waM pa rnam rgyal grags pa bzang pos bskul ba'i ngor bgyis 
nas/_dpal shAkya mchog ldan dri med legs pa'i blos/_rje bla ma khyab bdag rdo rje sems 
dpa'i ngo bor bzhugs pa yab sras rnam pa lnga las/_'phags skor gyi dbang lung bshad pa man 
ngag rnams rdzogs par thos shing /_rgyal sras kun dga' dbang phyug pa'i zhal snga nas/_ye 
shes zhabs lugs kyi dbang lung nye bar thob pa'i bka' drin gyis/_rje btsun khyab bdag rdo rje 
sems dpa'i ngo bor bzhugs pa don gyi slad du mtshan nas smos te kun dga' bzang po'i zhal 
snga nas kyi dgongs pa zab mo yongs su gang bar gyur cig pa'i bsam pa nye bar bzhag nas/
rang lo don bdun pa shing pho bya ba'i cho 'phrul can gyi yar tshes dga' ba gsum pa la thub bstan 
gser mdog can gyi chos grwa chen por rdzogs par grub pa'i/_yi ge pa ni bsod nams ye shes 
lhun grub pa'o//_//mang+ga laM/_b+ha wan+tu//

@#/_/dpal gsang ba 'dus pa'i rnam bshad kyi rang lugs 'jog 
mtshams so bdun pa zhes bya ba/
@#/_dpal mi skyod rdo rje'i zhabs nyid la gus pas phyag 'tshal lo/_/bstan pa yongs 
rdzogs kyi nges don mthar thug ni bden gnyis zung 'jug tu nges/_zung 'jug gi go don gnyis 
su med par nges/_gnyis med kyi go don don dam pa'i bden pa gcig pur nges/_gcig pu de 
blo'i yul las 'das pa dbu ma thal rang gi lugs te 'jam pa'i dbyangs kyis gsungs/
gcig pu de so so rang rig pa'i ye shes kyi myong byar bzhed pa rnam rdzun dbu ma'i lugs te rje 
btsun byams pas gsungs/_gcig pu de'i ngos 'dzin zhen blos dag pa'i rang bzhin lhan skyes 
la bzhed pa sngags kyi dbu ma'i lugs te rdo rje 'chang gis gsungs/_de la ldog pas phye na rang 
bzhin rnam dag gzhi dus kyi dbu ma dang /_glo bur rnam dag 'bras dus kyi dang /_phyogs res 
dag pa lam dus kyi dang gsum yod kyang /_rtogs byed kyi thabs sngags lam gyis ma byas na 
sngags kyi dbu mar mi rung /_phar phyin pa'i lung rigs kyis phu thag bcad zer ba'i dbu ma de 
don spyi dang gzhan sel tsam las ma 'das/_sngags lam du kun rdzob rang stong gi lta ba dang don 
dam gzhan stong gi stong nyid gang yin kyang ye shes nyid la ngos 'dzin dgos/_ye shes de'i 
dngos po rang stong du khas blangs na sngags kyi nyams len 'jig pas na/_theg pa chen po'i dbu 
ma gnyis kyi rang lugs so sor shan phyed dgos so/_/zhes bya ba ni bcu tshan dang po'o/_/thal 
rang gi dbu mar ni chos gang yang gdod ma nas yod ma myong /_de'i tshe thos bsam gyi rigs pas 
btsal bas mi rnyed/_de'i phyir gang yang yod pa ma yin/_med pa'ang min/_yod med gnyis ka 
ma yin pa ni yod med gnyis ka yin pa la ltos nas 'jog pa'i phyir/_phyogs gcig khas mi 

len pa'i tshe 'gal zla cig shos kyang khas mi len/_de lta bu'i mtha' bral de rtogs pa'i mngon 
sum mi srid/_sgra rtog gis yul du gang byas gzhan sel las ma 'das pa'i phyir don dam bden 
par mi rung /_tha snyad du don dam bden pa'i mtshan gzhir gang gzung ba des don dam bden 
pa'i go mi chod/_de lta bu'i mtha' bral de sngags lam gyi tshe mtshan 'dzin sel byed du rung yang 
mnyam gzhag nyams len la sbyar na bskyed rdzogs kyi lam 'jig par byed/_thal rang gi lta 
ba'i 'jog tshul med par dgag pa nyid du gnas/_dbang bzhi pa'i lta bas thal rang pa'i mtha' 
bral yul du byed na mtshan mar 'dzin pa las ma 'das so/_/zhes bya ba ni bcu tshan gnyis 
pa'o/_/gsang sngags bla med kyi brjod bya don gyi rgyud ni/_gzhi gdod ma nas yod pa'i lhan 
cig skyes pa'i ye shes bde ba dang stong pa zung du 'jug pa de la ngos 'dzin/_ming gi rnam grangs 
dang po'i sangs rgyas/_khams bde bar gshegs pa'i snying po/_chos dbyings ye shes dang e waM 
zhes bya/_'di ni yul can spros pa'i mtha' thams cad dang bral bar 'chad kyi yul gyi spros bral 
du mi 'chad/_bskyed rdzogs mtha' dag gi sgrub gzhi dang sgrub pa po 'di las gzhan na med cing /
spang bya mtha' dag gi sbyang gzhi dang gnas dang yon tan mtha' dag dbyer med du 'jug pa'i 
gzhi 'di kho nar nges/_zag bcas nyer len gyi phung po la btags pa'i gang zag sgrub pa por 
khas blangs na mu stegs dang khyad med du song /_sbyang gzhi sbyong ba dang spang bya spong ba'i khyad par 
shes na mthar thug gi spangs rtogs mngon du byed tshul go nus/_zag bcas kyi phung sogs su 
snang ba'i rnam rig las ma gtogs pa'i phung sogs kyi dngos po khas mi len pa de'i tshe phyir lta 
dri ma'i cha nas sbyang bya dang /_nang lta rang rig gi cha nas sbyang gzhir 'jog pa'i shan phyed dgos/
gsang ba 'dus pa'i lam gyis tshe gcig la sangs rgyas 'grub pa 'dzam bu gling pa'i mi'i lus 
rten skyon dang bral ba kho nar nges/_de ltar sangs rgyas pa'i tshe zhing de sangs rgyas rang dang sa 
bcu pa'i byang sems kyi rang snang la 'og min kho nar nges/_chos dang 'khor gyi nges pa gdul bya 
gzhan snang la 'byed/_rang re'i ston pa 'od gsal gyi rim pas de ma thag tu sangs rgyas par 
bshad pa de sgyu ma'i sku mthar phyin pa dang /_bsod nams kyi tshogs rdzogs zin pa lhan cig 

par byung ba la dgongs so/_/zhes bya ba ni bcu tshan gsum pa'o/_/rdo rje'i theg par ni gzhi 
'bras gnyis su don dam pa'i bden pa 'ba' zhig yod kyi cig shos yod par mi 'chad cing 
dbu ma thal 'gyur bas ni dus der de yang mi 'dod kyi stong nyid 'ba' zhig pa'o zhes 'chad/
lugs de gnyis kas kyang /_ji srid glo bur ba gnyis snang 'khrul pa'i bag chags ma spangs pa 
de srid du kun rdzob tu bden pa dag ni ma brtags gcig pur nyams dga' ba nyid du khas len 
cing de'i 'bras bu bsod nams las ni gzhan snang la longs sku'i snang ba 'char/_lugs 'dir 
thun mong ma yin pa'i sgyu ma ni sgrub pa'i gzhi don dam pa las bsgrubs pa yin kyang yul can rtog 
par song ba'i dbang gis kun rdzob bden par 'chad dgos/_rtog pa de tsam zhig 'od gsal 
ba'i mes bsregs pa na sgyu ma ni zung 'jug don dam pa'i bden pa 'ba' zhig par lhun gyis 
grub/_bskyed rdzogs kyi sgrub pa po chos dbyings ye shes nyid de dag gi lhar 'char ba yin gyi/
lha'i gzung rnam 'char mkhan gyi sgrub pa po'i rtog pa logs na yod zer ba 'khrul/_sangs rgyas 
kyis sems can gyi sems la kun rdzob kyi 'char tshul mkhyen pa ni sems can de dag gi 
snang las yin gyi/_rnam shes kyi dngos po snang bar 'chad pa ma yin/_rnal 'byor dbang phyug gi 
gsung nas sangs rgyas dang sems can rgyud gcig pa nyid du 'chad pa de/_shes bya mtha' dag 
pa'i rang bzhin rnam dag gi ye shes gcig nyid yin pa la dgongs te/_de'i rgyu mtshan gyis 
sangs rgyas kyi phrin las ji snyed pa sems can la 'jug tu rung ba yin/_zhes bya ba ni grub pa'i 
don bdun mtshan gcig kha bskang ste bshad pas gsang ba 'dus pa'i rnam bshad rin po che'i 
gter mdzod bdun pa zhes bya ba'i bstan bcos kyi brjod bya'i don gyi rnam grangs brgya tham pa 
go bde bar ngos gzung ba yin te/_rnam bshad dkyus ma nyid kyi nang na bod snga ma dang phyi ma zhes 
pa'i tshig gis zin pa drug cu re gsum yod do/
smras pa/_rang gzhan grub mtha' so so ba'/_/skye mched cha shas ma nyams pa/_/gsal 
por 'char ba'i dngul dkar gyi/_/me long g.ya' dang sgrib bral ba/_/lta 'dod yod dam phyis 
'byon pa'i/_/sbyangs ldan rnam dpyod gsal po dang /_/zhen pas zhugs min 'gas mthong na/_/

thal mo lan brgyar sbyor min nam/_/dbu ma'i gzhung lugs log blo yis/_/sbyar ba'i gzan 
zer 'phyor chas su/_/byed pos rang gzhan gsang sngags kyi/_/shan 'byed zer ba gad mo'i 
gnas/_/'dir bshad nyung ngu'i lde mig gis/_/gsang ba 'dus pa'i chos kyi sgo/_/brgya phrag 
'byed do yid ches par/_/bzhed na gzhung lugs mang du ltos/_/zhes kyang rjes su sbyar ba yin/
shub+haM//_//
swa sti/_rgyal ba'i sku gsung thugs ye shes/_/mi phyed gsang kun 'dus pa'i dngos/_/ya 
mtshan skyu ma'i gar gyis ni/_/grub pa ma lus sbyin mdzad po/_/dpal ldan 'dus pa'i phyogs re 
tsam/_/bzung bas kun la bsnyengs bral zhes/_/'phags yul grags pa'i rnga sgra can/_/kun gyi 
gtsug rgyan nor bus len/_/gangs can ljongs su lha btsan po'i/_/dad pa'i pho nyas spyan 
'drongs pa/_/snga 'gyur theg pa'i lam srol dang /_/phyis 'gyur kun gyi'ang thog mar byon/_/de 
nas mar 'gos lo tsA yi/_/g.yo med shing rtas 'dir drangs pa/_/kun tshang mdzod bzung rin 
chen grub/_/de sras gzhon nus ye shes kyi/_/mtshan can la 'phos srol kun dang /_/kha che pa 
las phyis byon pa'i/_/dbang dang gdams pa kun tshang ba/_/rab bzung chos kyi rgyal srid la/_/
dbang bsgyur kun dga'i nyi ma yis/_/gsang 'dus bstan pa'i thun mtshams yang*/_/nyin byed 
bzang por mdzad gang gis/_/gangs can ljongs su phyis 'byon pa'i/_/mang thos grags pa gsal 
ldan 'ga'/_/sngags gzhung kun las 'dus pa'i lam/_/khyad 'don bsgrub pa'i ngal ba yis/
theg chen gzhung kun ma bshad dang /_/bshad ches pa dang legs par ni/_/bshad las gzhan 
du brtsams gzigs nas/_/kun gyi shan 'byed 'khrul med du/_/rgyas par mdzad do lhag ma'i 
khur/_/dngos slob rnam dpyod thos pa can/_/kun la gzhag phyir gang 'dis kyang /_/sngon rabs 
rgyud pa'i gzhung btsugs nas/_/rin chen gter mdzod bdun gyi dngos/_/zhal mthong stsol 
ba'i rnam thar sgo/_/nyi shu rtsa gcig 'dir phye bas/_/phyis byung gtam gyi sgo brgya shes/_/sgo mang 
de dag gang phye yang*/_/'dus pa'i gtsug lag khang mi mthong /_/rje btsun gong ma'i gzhung 

'dzugs zhes/_/dus 'dir zer ba gzhan mang pos/_/'bel gtam gcig nas gsum sbrel 
tshe/_/gzhan zer gtam gyi sgor zhugs nas/_/gtam de rang gzhung rgyan du 'dzin/_/dpyod 
can thos ldan 'ga' yod dam/_/rang gzhan grub mtha'i sgo dbye ba/_/mtshar du dngar ba'i bstan 
bcos 'di/_/par du gang grub bdag po'i rkyen/_/bstan 'dzin bkra shis rgyal mo'i mtshan/_/
par shing gting khebs rdzong chen pas/_/mdzad do 'bri po bsrungs ma dpal/_/mkhas pa'i 
grags thob chos dpal ldan/_/don kun grub dang gu ru skyabs/_/chos 'di par du legs grub pa/_/
skabs der yon gyi bdag po mchog/chab srid 'jam dar rgyas pa dang /_/dbu rmog gong nas gong 
btsan shog_/rgyu tshogs sbyor dang sgo gsum gyi/_/rig byed sgrin 'grus rnam dag pa/_/kun la 
mchog dang thun mong gi_/grub pa'i dngos kun deng 'dir stsol//_//

@#/_/phyi nang gzhan gsum 'byor pa'i man ngag gi bstan bcos 
rin chen gter mdzod gsum pa 
ces bya ba/
!_swa sti/_phyi nang gzhan gsum 'byor pa'i man ngag gi bstan bcos rin chen gter 
mdzod gsum pa ces bya ba bcom ldan 'das dus kyi 'khor lo la phyag 'tshal lo/_/chos kyi 
dbyings las ma gtogs pa'i/_/chos gzhan yod pa ma yin mod/_/phyi nang gzhan gsum zhes 
bya ba/_/bden pa gnyis las rab tu phye/_/las dang nyon mongs las byung ba'i/_/phyi nang kun 
rdzob bden pa ste/_/gzhan ni rang bzhin glo bur gyis/_/rnam dag don dam bden pa'o/_/thog 
mar phyi nang sbyar bshad nas/_/de dang gzhan sbyor tshul rjes 'chad/_/'jig rten mu med la 
sogs pa/_/phyi yi dbang gis nang byung zhes/_/zer mod nang las phyi 'byung bar/_/theg chen 
pa rnams phal cher mthun/_/de yang kun gzhi'i steng du ni/_/'khor ba'i phyogs kyis chos rnams 
kyi/_/sa bon bsags pa smin pa las/_/khams drug ldan pa'i skyes bu byung*/_/de yang mi nyid 
kyis dbang byas/_/mi lus 'dom gang gru bzhi pa'i/_/dpangs las 'jig rten 'bum phrag 
bzhi/_/rgal tshigs ngo bor snang ba yi/_/bag chags smin las ri rab kyang*/_/snang ngo mgo 
'og lus tshud pa'i/_/don snod brten par bcas pa yi/_/bag chags dbang las ri mtsho 
gling /_/drug tshan gsum po'ang sbas ste snang*/_/lus la rtsa yi gtso mo gsum/_/gnas pas 
'khor 'das gnyis 'byung zhing /_/'khor ba gzung dang 'dzin pa ste/_/ro rkyang gnyis su snang 
las byung*/_/gzung dang 'dzin pa gnyis spangs pa'i/_/dbu ma mya ngan 'das pa ste/_/kun gzhi'i 
ye shes zhes bya ba/_/chos kyi dbyings dang don gcig bzhed/_/ro rkyang dag tu rlung rgyu ba/_/phyi 

nang stong dang brgyad brgya re/_/phan tshun 'pho ba bcu gnyis so/_/drug tshan gnyis su phye byas 
nas/_/nang du 'pho chen bcu gnyis las/_/phyi ru sa dum bcu gnyis dang /_/nam mkha' la 
yang khyim bcu gnyis/_/gzhan du bden don rnam bcu gnyis/_/gzung 'dzin rlung rnams phyir 
rgyu bas/_/gza' rnams shar du gdong bltas nas/_/g.yas min du rgyu khyim rnams la/_/rim pa 
bzhin du longs spyod pas/_/snod kyi 'jig rten ngo mtshar bar/_/byed do nyi ma'i bgrod pa gnyis/_/
nang gi drug tshan gnyis las byung /_/re re la'ang khyim zla ni/_/drug drug nges par tshang yod pa/_/
'pho chen re la las kyi rlung /_/stong dang brgyad brgya nges par yang /_/tshang bar dgos pa'i rgyu 
las byung /_/nyi ma khyim du bsdad pa yi/_/rgyu las dpyid dbyar ston dgun bzhi/_/byung nas 
snod rnams rgyas byed cing*/_/longs spyod tshogs rnams smin par byed/_/zla ba'i bgrod pa'ang nyi 
ma dang*/_/'dra ste nang gi rgyu ba'i dbang /_/yin mod zla bas tshes zla gcig_/nyi mas khyim lor 
'khor dgos pa/_/zla bas de ltar 'khor ba ci/_/zhe na zla ba'i 'phel 'grib cha/_/rdzogs pa 
myur zhing dus kyi cha/_/rdzogs pa bul te de yang ni/_/nang gi zla ba yar tshes la/_/'dzin pa'i 
lam du 'phel gyur nas/_/spyi bor haM la thim pa dang /_/mar ngo la ni gzung ba yi/_/lam du 
zhugs nas 'gribs gyur pa/_/rdul la rdzogs par thim pa rnams/_/tshes zla gcig la byung phyir 
dang /_/nang rdul cha shas bcu gnyis po/_/rdzogs la khyim zla bcu gnyis re/_/dgos so mngal 
gyi bcu dang ni/_/bcas pa'i gnyis dang bcas nas so/_/'o na bu mo bcu gnyis mar/_/rdul 
mtha' rdzogs par ci zhe na/_/skabs der rdul gyis khu ba ni/_/'dzin par nus pa'i dbang du 
byas/_/dper na skyes pa'i bcu drug lor/_/zla ba 'dor nus bshad de bzhin/_/nyi ma'i rang 
'gros dus chen bzhir/_/bya bas zla bas ci zhe na/_/dus re re la ra 'bring sogs/_/gsum 
po zla ba'i nya skar la/_/byung ngo tshe zla bcu gnyis po/_/rdzogs tshe nya skar bcu gnyis 'grig/nang du 
khu rdul mi ldan na/_/phyi ru nyi zla 'char mi 'gyur/_/sum mdo'i raM dang spyi bo'i haM/_/med na rta 
gdong 'bar ba dang /_/byang du bsil ba'i ri mi snang /_/nyi ma'i gdung byed bsil ri la/_/thug 
pas drod chen 'bar ba yang /_/nang gi nyi zla'i 'phro 'du las/_/yin te rta gdong 'bar ba'i 

'od/_/nyi mar phog pas mtsho khol ba/_/sum mdo'i raM las lte ba'i me/_/sbar te mgrin pa'i 
chu khol ba/_/phan tshun ltos pa'i rten 'brel lo/_/'o na nang gi nyi ma ni/_/lus kyi smad na gnas 
pa'i phyir/_/phyi yi nyi ma ri rab kyi/_/thod dang mnyam par 'char ba ci/_/zhe na thabs shes rnal 
'byor las/_/lugs ldog dga' ba bzhi yi tshe/_/rdul yang spyi bo'i zla ba dang /_/mnyam par 
rgyu ba'i rten 'brel las/_/yin no res 'ga' nyi ma ni/_/dpag tshad brgyad khri las mtho zhing /_/
res 'ga' bdun khri las kyang dma'/_/nang gi khu rdul gyen thur du/_/byed las phyi'i nyi zla 
yang /_/de ltar byed cing chags chen dang /_/chags bral nyid du byed pa'o/_/tshes lo re la nyi zla 
gnyis/_/kha sbyor byed pa bcu gnyis la/_/lhag pa mi 'byung nya skar yang /_/bcu gnyis las lhag 
mi 'byung ngo /_/gzhon nu ma la de 'dra'i lo/_/dang po dga' ba'i dga' nyid dus/_/nas tsam 
bcu drug lo lon tshe/_/lhan cig skyes pa'i lhan skyes nyid/_/mngon du byed pa'i dus yin no/_/de 
bzhin gzhan la'ang bcu gnyis lor/_/rdul gyis zla ba 'dzin nus pa/_/byung tshe bden don bcu 
gnyis po/_/mngon du byed par nus yin no/_/byed pas khyim rnams g.yas su rgyu/_/nyi zla'i rang 
'gros shar dang ni/_/lho nas byang dang byang nas lho/_/steng nas 'og tu 'gro byed mod/_/khyim 
'gros kho nas nub tu rgyu/_/de yi byed pas nyin mtshan du/_/snang phyir skyes bu'i lus stobs 
dang /_/tshe dang bsod nams 'phel 'grib tu/_/byed pas rten 'brel sna tshogs 'byung*/_/rgyu skar 
nyi shu rtsa bdun gyis/_/ri rab 'khor thebs sum brgya dang /_/drug cu re lnga tshang ba na/_/khyim lo 
gcig tu 'jog pa yin/_/rgyu skar 'char dus de snyed la/_/nyi ma'i 'char dus sum brgya dang /_/
drug cu las lhag yod ma yin/_/zla 'char sum brgya nga bzhi'o/_/rtsis mkhan phal cher de ring gi_/nyi 
shar ba de nyin zhag gcig_/yin pas khyim lo gcig tshang bar/_/nyin zhag gsum brgya re lnga 
dgos/_/zer ba brdzun no nyin re bzhin/_/rgyu skar 'char ba'i dus tshod las/_/nyi ma 'char ba 
je ring du/_/song bar mngon sum gyis grub pas/_/nyin zhag tshad de 'thad ma yin/_/smin drug 
shar nas 'char gyis bar/_/tshad can gcig tu nges pa ni/_/nyin zhag re re'i tshad yin te/_/nyi ma 
shar nas 'char ka'i bar/_/snga ma de las cung lhag pa/_/khyim zhag re re'i tshad du bya/_/tshes zhag 

lkog tu gyur mod kyang /_/zla ba'i 'phel 'grib sum cu po/_/rdzogs tshe tshes zla gcig tu tshang /_/
mngon par yud tsam sum cu la/_/nyin zhag gcig tu bshad pa yang /_/skar ma'i 'char tshul 
dbang btsan pa/_/yin te nyi ma la bshad na/_/yud tsam sum cu las lhag 'gyur/_/bcu gnyis 
khyim gyi 'gro tshul las/_/sa la dus chen rnam bzhi dang /_/tshes zla bcu gnyis 'byung ba yang /_/
phan tshun ltos pa'i rten 'brel te/_/dus bzhi nyi ma'i rang 'gros dang*/_/nyin mtshan nyi ma'i khyim 
'gros las/_/byung ngo nya skar bcu gnyis po/_/zla ba kho na'i rang 'gros kyis/_/byas so zla 
bas mtshan 'khyol ba/_/khyim 'gros dbang las byung ba yin/_/'dzam gling dbus mar nag pa 
yis/_/mtshan 'khyol byed pa'i tshes bco lnga/_/'dzam gling shar mar sa ga yis/_/mtshan skyel 
byed pa'i bcu gcig dang /_/'dzam gling nub mar dbo yis ni/_/mtshan skyel byed pa'i bcu drug 
tu/_/song ba sogs la dgongs pa'i tshig/dri med 'od la gsungs pa yin/_/sa yi dum bu bcu 
gnyis por/_/kA klo'i chos 'byung gnas pa'i lo/_/stong dang brgyad brgya gsungs pa yang /_/las 
rlung rgyu ba'i grangs las byung /_/rigs ldan drag pos kla klo'i chos/_/bcom nas rang gi bstan 
pa'i tshad/_/gsungs pa mi 'gyur bde ba ni/_/stong dang brgyad brgya'i dbang las byung*/_/'dir 
bshad yul snang ji snyed kun/_/dus kyi 'khor lo la sogs pa/_/bla med sngags kyi rnal 'byor 
pa/_/kho na'i rnam par shes pa la/_/snang ba'i dbang du byas yin gyi/_/spyi mthun las grub yin 
par mngon pa'i chos las gsungs/_'dir bshad rang sems kyis bsdus pa/_/yin phyir 
'dir 'byung mngon pa dang*/_/mi mthun rtsod pa'i go skabs bral/_/de nas gzhan gyi rnam gzhag 
ni/_/cung zad rgyas par bshad bya ba/_/gzhi dus rang bzhin gyis grub dang*/_/lam dus sbyangs 
pa las byung ngo /_/dang po khams drug ldan pa yis/_/dbu ma rang bzhin gyis grub pa'i/_/dbang 
las sgra gcan lus dang ni/_/mgo dang mjug tu snang ba 'char/_/mgo bo byang sems chu'i rang 
bzhin/_/mjug ma dus me rdul gyi ste/_/lus ni thog med gzung 'dzin dang*/_/bral ba nam 
mkha'i ngo bo nyid/_/sgra gcan rang bzhin mya ngan las/_/'das phyir khyim du mi 'jug cing /_/khyim 
'gros bshad pa 'chad mi nus/_/nang du sgra gcan lus dbang gi_/phyi ru nam mkha'i khams dang 

ni/_/srid gsum bral ba'i 'du shes 'byung*/_/dbu ma'i lam du nyon mongs can/_/'jug pa 
yod ma yin mod kyi/_/kun gzhi'i ye shes rnam smin cha/_/lhag pa'i rten dang brten par gnas/_/
kun gzhi'i ye shes las rlung gi_/bskyod par nus pa las yin mod/_/bag chags rlung gis 
g.yos pa las/_/rnam par smin la ngar 'dzin byung /_/ngar 'dzin pa dang las kyi rlung /_/bdag po 
rkyen du gyur pa las/_/don dang sems can rnam rig rgyu/_/snang bas rnam par shes pa skye/_/ye 
shes ma gtogs rnam rig ni/_/thams cad 'khrul pa'i snang ba ste/_/las rlung rgyu ba kun khegs 
pa'i/_/snod bcud ma lus chos dbyings su/_/ro gcig gyur pa gang de nyid/_/rim pa gnyis po 
bsgrubs pa'i gzhi/_/gnyis pa sbyangs pa las gyur ni/_/nang gi dbang las phyi byung ba/_/sbyong 
byed skyed pa'i rim pa ste/_/nang nyid sbyong ba rdzogs rim mo/_/thog mar stong pa nyid bsams 
nas/_/phyi nang gzung 'dzin kun bral ba'i/_/rten dang brten par bcas pa yi/_/dal ba yongs 
rdzogs gsal gdab bo/_/gsal snang de la rtog pa dang /_/rtog med gsal ba mthar phyin 
gnyis/_/gnyis po zung du 'brel ba yi/_/bsod nams tshogs rdzogs byed pa dang /_/zung du ma 
'brel so so bas/_/sbyangs gzhi sbyong bar nus ma yin/_/rtog pa'i bskyed rim sngon song nas/
sor bsdud dus su dkyil 'khor gyi/_/'khor lo yongs su rdzogs gsal ba/_/de ni bskyed pa'i 
rim pa yi/_/mchog yin zer na bsam gtan gyi/_/yan lag rnams dang ma bral bar/_/rgyun tu 
goms par bya yin gyi/_/lung bstan min dang ma dag pa'i/_/sbyang ba de de ma yin mod/_/sbyang 
gzhi sbyong bar mi nus phyir/_/rgyun du bsgom par bya ba yin/_/'on kyang der snang de gzhan gyi/_/
stong par shes las gang zag dang /_/chos su 'dzin pa'i phyogs gcig sel/_/lugs 'dir 
rdzogs rim gyi gtso bo/_/'gyur med bde ba chen po dang /_/spang bya'i gtso bo 'pho ba yis/_/bag 
chags nyid las gang bshad pa/_/khams drug ldan pa'i skyes bu'i lus/_/tshe 'dir zag pa zad 
byed pa'i/_/thabs yin bdag 'dzin gnyis po yi/_/gnyen po logs su bsam par bya/_/'bras 
dus gzhan zhes bya ba ni/_/bcu gnyis sa yi dbang phyug ste/_/'pho chen ma lus 'gags pa'i phyir/_/
ma dag snang ba mi 'char mod/_/dal ba yongs rdzogs la sogs pa/_/gzugs med gzugs 

bzang dam pa ste/_/sna tshogs gzugs rnams 'chang ba'i dpal/_/gzugs brnyan ma lus 
'char ba po/_/dag pa'i snang ba 'ba' zhig pa/_/'di ni sangs rgyas rang snang gi_/longs spyod 
rdzogs pa'i sku yin te/_/gzhan snang gzugs kyi sku gang nyid/_/gzhan sems kyis bsdus so//_//
!_swa sti/_rdzogs sangs rgyas la phyag 'tshal nas/_/de nas phar phyin theg par yang /_/
phyi nang gzhan zhes bya ba yi/_/rnam gzhag 'chad tshul de bsam bya/_/phyi yi dbang gis nang 
'byung zhing*/_/nang gi rnam shes 'khor bcas pa/_kho nar 'dod de nyan thos pa'i/_/lugs 
yin theg chen gzhung na med/_/nang gi dbang gis phyi 'byung zhing /_/nang la rnam shes ye shes 
dang*/_/phyi la chos dang gang zag tu/_/'byed pa theg chen pa kun mthun/_/kun tu brtags pa 
phyi yin te/_/gzhan gyi dbang ni nang nyid dang*/_/gdod nas yongs su grub pa ni/_/gnyis 
med gzhan zhes bya bar 'chad/_/gzhan gyis dbang las gang byung ba'i/_/chos dang gang zag 
rnams kun brtags/_/gnyis snang 'khrul ba'i bag chags kyi/_/khams gsum par snang de 
gzhan dbang*/_/de la chos dang gang zag zhes/_/btags pa'i yod pa de dngos med/_/rnam 
shes dngos po de bden zhes/_/sems tsam pa yi 'dod pa ste/_/gnyis med ye shes de bden
pa/_/chos 'khor gsum pa'i dbu mar 'dod/_/'dir ni phyi nang gzhan ji snyed/_/chos kyi
dbyings las byung ba ste/_/phyi dang nang ni glo bur du/_/'bral rung tshul du byung ba ste/_/rnam snang 
chos ni gsar byung yang*/_/chos kyi dbyings dang dbye ba med/_/chos dbyings ngo shes byed tshul 
la/_/gzhung du man ngag lugs gnyis byung*/_/dang po gzung 'dzin gnyis med du/_/thob 
bsam bsgom pa las yin te/_/phyi ma sems kyi ngo bo la/_/blta tshul 'khrul pa med las rnyed/_/
dang po nyid nas rtog med du/_/skye ba man ngag lugs yin te/_/thob bsam sgom byung las dang 
po/_/thog mar rtog pa nyid du skye/_/chos kyi dbyings la nyon mongs dang*/_/rnam rtog bag 
chags 'gags pa las/_/gnas pa kun gzhi'i sa bon cha/_/smin pa kun gzhi'i rnam shes 
dngos/_/ma 'ongs dus su smin gyur pa'i/_/sa bon da lta ba nyid dang /_/sngon dus bag chags 
'dir smin pa/_/de dag la 'dir de skad brjod/_/gdod ma'i ye shes gcig nyid la/_/gnyen 

po rnam byang ye shes dang /_/spang bya bag chags ma smin gsum/_/gnas la khyad par med dus 
su'ang /_/goms byed blo yis phyogs 'dzin pas/_/gnyen pos spang bya spong bar nus/_/spang 
bya'i bag chags da lta bas/_/ma smin la sogs ma 'ongs pa/_/skye ba'i nus pa 'jog byed kyi/
skyes zin 'das dang da lta ba/_/gnyen po spong tshul phar phyin gyi/_/theg par bshad pa yod ma 
yin/_/sngags su snod bcud grub zin pa'i/_/kun rdzob ngo bo stong nyid du/_/sbyangs nas don 
dam ye shes kyi/_/ngo bo lha ru grub pa na/_/rnam smin grub zin da lta ba/_/spong ba'i thabs 
mkhas bshad pa yin/_/zhes bya ba 'di grub pa'o//_//
!_dus kyi 'khor lor phyag byas nas/_/'pho ba'i bag chags 'khor ba yi/_/rtsa bar 
bshad tshe dgra bcom pas/_/de spang phyir na de yang ni/_/spangs par thal zhes zer ba'i lan/_/
'dod pa nyid do mi 'gyur ba'i/_/bde ba thog par thal zhe na/_/'khor ba'i rtsa ba nyon mongs 
pa/_/ched du gnyer nas spong ba dang*/_/de mi spong bar mi 'gyur ba'i/_/bde ba lam du byas 
pa las/_/'khor bar mi 'gyur chad pa yi/_/myang 'das su'ang mi 'gyur ba'i/_/'gyur med 
bde chen lam byed pa/_/theg pa mchog gi khyad chos so/_/'khor ba ched du mi spong na/_/'pho 
ba'i bag chags ched du ni/_/gnyer nas spong ba 'gal zhe na/_/sgrub pa po yi rnam smin lus/
zag bcas lus kyi rgyur 'gyur ba/_/spong bar byed kyi ma 'ongs pa'i/_/'khor ba spong ba ma yin 
no/_/'pho ba'i bag chags mi spong ba'i/_/mi 'gyur bde ba re re nas/_/thog ma mngon du byed 
pa yi/_/sad byed rkyen la 'pho ba'i yang /_/bag chags med mi rung bshad phyir/_/de 'dra ba la 
'gal ba med/_/mdor na 'pho ba'i bag chags ni/_/'phos pa 'gyur med bde chen gyi/_/gegs 
yin de'i bag chags tsam/_/'gyur med bde ba chen po ni/_/'dren byed de ma thag pa'i rkyen/_/
zhes bya ba 'di grub pa'o/_/rin chen gter mdzod gsum 'byed pa'i/_/rin chen lde mig rnam 
gsum po/_/rin chen spungs par dran gsos nas/_/rin chen gling du sbyar ba'o//
!_oM swa sti sin+d+hu/_khyab bdag 'khor lo bsgyur rgyal la/_/phyag 'tshal nas ni gsang 

sngags su/_/'jug pa'i sgo gsum rnam 'byed ces/_/bya ba'i bstan bcos 'di 'chad do/_/gsang 
sngags la 'jug gegs dang ni/_/sgrib par byed pa'i sgo gsum po/_/dang du len pa'i gsang 
sngags pa/_/rnams la yin lugs lam bstan bya/_/kun rdzob tshad mas grub pa dang /_/rnam 
shes tshad mar 'dod pa dang /_/phung por btags pa'i nga tsam zhig_/thar pa'i rten du 'dod pa 
gsum/_/mun pa'i sgo yin de bsal na/_/gsang sngags lam chen mthong bar 'gyur/_/kun 
rdzob rang rang ngo bo yis/_/stong pa'i rdo rje 'dzin rgyal pos/_/kun rdzob bden pa'i sgo bcom na/_/
bskyed ba'i rim pa ngang gis 'char/_/kun rdzob ma dag snang ba dang /_/dag snang lha yi rten 
brten pa/_/gnas khang gcig tu gnas gyur na/_/stong pa'i ngang las zer ba 'gal/_/zhing 
sbyangs pa las ma dag pa'i/_/snang ba 'char na zhing sbyangs par/_/'gal dang rje btsun byams 
pa yis/_/mkhyen nas chos rnams ma gzigs phyir/_/zhes gsungs pa dang thogs med kyi/_/mi 
rtog ye shes rgyu ba la/_/don kun snang ba med pa'i phyir/_/don med khong du chud bya zhes/_/
gsungs pa shing rta'i srol chen yin/_/gdon nas yod ma myong ba yis/_/kun rdzob bden pa 
bsal zin pa'i/_/'og tu gdod nas grub pa yi/_/ye shes las ni gsang sngags kyi/_/kun 
rdzob mtha' dag bsgrub par bya/_/rnam shes dang ni ye shes kyi/_/dbye ba so sor mi phyed pa/_/
gang 'di dag gis gsang sngags kyi/_/lam chen mi shes mun pas bsgribs/_/gnyis snang 
'khrul ba'i bag chags kyi/_/snang ba'i rnam rig gang byung ba/_/de la rnam shes zhes zer gyis/_/de 
der ye shes srid pa yin/_/lhan skyes ye shes rdo rje yis/_/rnam shes 'khrul pa'i sgo bcag 
nas/_/rgyud gsum po dang rdzogs rim kyi/_/yeshes ngang gis 'char bar 'gyur/_/mdor na 
rnam shes tshad ma ni/_/byams pa'i chos kyi dbu ma nas/_/gsang sngags bla med dbu ma'i bar/_/
gang du yang ni gsungs pa med/_/bdag med rtogs pa'i rdo rje yis/_/bdag tu lta ba'i sgo bcom 
na/_/sngags kyi bsgrub gzhi ma lus pa/_/dam pa'i bdag tu shes par 'gyur/_/de de gang la 
bya zhe na/_/gsang sngags nyams len byed kun gyi/_/ye shes rdo rje nga yin zhes/_/lan brgyar 
'don pa de dang ni/_/'chad pa po nga chos kyang nga /_/'jig rten 'jig rten 'das pa nga /_/zhes 
'don pa de dang ni/_/'chad pa po nga chos kyang nga /_/'jig rten 'jig rten 'das pa nga /_/zhes 

sogs kyis bstan rang bzhin gyi/_/chos sku nyid la 'chad pa yin/_/chos sku ngar 'dzin yul 
las ni/_/'das phyir nga nyid min pa la/_/nga yi tha snyad byas pa ni/_/bdag dang dam pa'i pha rol 
phyin/_/'o na mu stegs pa yi bdag/btags yod dang ni sangs rgyas pa'i/_/dam pa'i bdag ni 
rdzas yod phyir/_/bdag 'dzin spyang bar dka' zhe na/_/dam pa'i bdag ni sgra rtog gi_/yul 
min de yul byed pa yi/_/ye shes kyis kyang de der ni/_/zhen pa med phyir spang bya min/_/zhes bya 
ba 'di grub pa'o//_//
oM swa sti siny+nyaM/_khyab bdag 'khor lo bsgyur rgyal la/_/phyag 'tshal gsang sngags la 'jug 
pa'i/_/lam gsum gsal bar shes nas ni/_/nyams len gnas la gdeng thob 'gyur/_/gzung 
ba'i lam dang 'dzin pa'i lam/_/dbu ma'i lam dang rnam pa gsum/_/gzung 'dzin lam dang 
gnyis med lam/_/gnyis bsres lam dang rnam pa gsum/_/rnam shes lam dang ye shes lam/_/
zung 'brel lam dang rnam pa gsum/_/'khor ba'i lam dang mya 'das lam/_/mi gnas lam dang 
rnam pa gsum/_/zhi gnas lam dang lhag mthong lam/_/zung 'jug lam dang rnam pa gsum/_/
sngags su ma zad theg chen pa/_/kun la mkho ba 'di bshad bya/_/gdod nas grub pa'i ye shes ni/_/
dbu ma'i lam las gzhan mi 'jug_/kun gzhi bag chags rnam smin cha/_/ye shes min mod dbu 
mar gnas/_/rnam smin des bskyed las kyi rlung /_/gzung ba'i lam du zhugs gyur pas/_/bdag 
dang don gyi snang ba 'char/_/'dzin pa'i lam du zhugs gyur pas/_/rnam rig nyid du snang ba 'char/_/
rnam par shes pa'i tshogs bdun po'i/_/snang cha bdag dang chos su 'du/_/gnyis por rang rang ngo 
bo yis/_/stong phyir bdag med gnyis bshad do/_/de med pas na der snang ba'i/_/rnam par 
shes kyang yod ma yin/_/tshogs bdun gyis bsdus gzung 'dzin kun/_/kun rdzob bden no kun 
gzhi yi/_/rnam smin gcig tu tha snyad kyi/_/dus su don dam bden yin mod/_/chad cing nyin 
mtshan sbyor ba'i phyir/_/rnam par dag pa'i dmigs pa min/_/rnam par smin las ma byung ba'i/_/
'khor ba shes pa yod min zhing /_/bag chags las ni ma byung ba'i/_/rnam par smin pa'ang yod 

ma yin/_/rnam smin bag chags ji snyed kyang /_/chos kyi dbyings las ma byung med/_/gnas 
skabs sgrib pa kun gyi gnas/_/rnam par smin yin mthar thug gi_/gnas ni chos dbyings kho 
na'o/_/gnas nyid na'ang 'bral rung phyir/_/gnas gyur pa ni 'thad pa yin/_/dbu ma gnas 
po'i kun gzhi ni/_/gzung 'dzin lam du ma zhugs phyir/_/yang dag min rtog ma yin zhing /_/
'phral gyis 'khrul rgyus ma bslad kyang*/_/phugs kyi 'khrul pa'i ngo bo nyid/_/yin phyir mngon sum 
du mi 'dod/_/dbu ma'i nang du gnas pa'i phyir/_/log shes nyid du'ang mi 'dod do/_/dgra 
bcom nyid na de zlog par/_/bshad pa las dang nyon mongs pa'i/_/sa bon yin phyir rnam smin ni/_/
'chi srid bar du rgyun mi chad/_/lhag med dus su shes sgrib kyi/_/sa bon yod dang med ces pa/_/
dus 'dir dbyings rig yod med lugs/_/rnam smin gnyen po da lta bas/_/spong bar phar phyin 
pa la med/_/rnam smin gong nas gong 'phel ba'i/_/tshe sring byed pa'i thabs der bshad/_/gsum 
tshan gnyis pa gzung 'dzin lam/_/yang dag ma yin kun rtog dang /_/sgra don 'dzin pa'i rtog pa 
ni/_/gang du rgyu ba'i lam yin mod/_/gzugs med sogs la las kyi rlung /_/med phyir mtshan 
'dzin rtog pa yi/_/bag chags sad par byed pa'i rkyen/_/yid byed snga ma kho na'o/_/gzung 'dzin 
la yang der snang dang*/_/der zhen gnyis su 'byed yod kyi/_/der snang rgyun mtha'i bar du ste/_/der 
zhen sa brgyad pa nas dag_/gzung 'dzin gnyis su med pa'i lam/_/gdod nas grub pa'i ye 
shes dang /_/gsar du bslangs pa las byung ba/_/dang po shes rig kun las te/_/phyi ma mthong 
ba'i lam nas skye/_/gnyis bsres lam ni byang sems kyi/_/sgom lam rjes thob ye shes dang /_/
sngags las 'dod yon thams cad ni/_/ji ltar 'dod bzhin brten pa'i dus/_/ci phyir zhe na 
rnam shes kyi/_/yul du byed pa mi spong dang /_/ye shes kyis ni gnyis med du/_/shes pa gnyis ka 
gzhi gcig phyir/_/gsum tshan gsum pa rnam shes lam/_/ma rig bag chags kyis bslad pa'i/_/
shes pa kun yin thogs med nas/_/byung dang thos bsam gyis byung pa'o/_/las kyi rlung la zhon 
pa yi/_/yang dag ma yin kun rtog pa/_/'dod pa'i rkyen la spong sla zhing /_/'gyur med bde chen 
bskyed par sla/_/gzung 'dzin rlung gis ma drangs pa'i/_/rnam shes zhi ba yin mod kyang /_/gzugs 

med khams kyi rnam shes kyang*/_/sngags kyi lam du 'jug mi nus/_/ye shes lam ni phar phyin 
pa'i/_/lam du mnyam gzhag kho na dang*/_/sngags pas rjes kyi kun spyod kyang*/_/ye shes nyid 
las grub par bsam/_/gnyis bsres pa ni phyi dang nang /_/gsang ba'i mchod pa lta bu ste/_/ye 
shes nyid la grub bsam kyang /_/rnam shes snang ba mi 'dor bzhin/_/gsum tshan bzhi pa 'khor 
ba'i lam/_/'dod dang srid pa'i sred pa ni/_/dang du len pa kun yin mod/_/bdag med pa 
dang thabs mkhas kyi/_/zin na lam gzhan du gyur srid/_/thar pa'i lam ni sred de dag/bdag 
med rtogs pa'i ye shes kyis/_/'bad nas spong ba dman pa'i lam/_/mi gnas pa la phar phyin
dang /_/gsang sngags gnyis las dang po ni/_/snying rjes 'khor bar skye ba'i rgyu/_/sred pa dang du 
len nyid do/_/sngags su stong nyid thabs mkhas dang /_/'brel ba'i chags pa lam byed kyis/_/
tshe 'dir bde stong zung du 'jug_/de bzhin 'pho ba'i bag chags kyang /_/phal pas dang du len pa 
dang /_/nyan thos 'bad pas spong pa dang*/_/sngags pas lam du byed mod kyang /_/bsgrub dus 
lo gsum phyogs gsum por/_/gzung 'dzin lam du thengs gcig tsam/_/'phos nas 'khor ba 
pa nyid phyir/_/dus 'dir rdzogs sangs rgyas mi 'gyur/_/gsum tshan lnga pa zhi gnas lam/_/phyi 
nang gnyis ka la yod mod/_/bdag tu rmongs phyir mu stegs pa'i/_/zhi gnas 'das lam rten 
mi rung /_/nang pa'i zhi gnas byang sems dang*/_/nyan thos dbye ba rnam pa gnyis/_/nyan thos 
zhi rags rnam can gyi/_/lhag mthong bsgrub pa'i rten nyid dam/_/zag med lam gyi rten nyid du/_/
bsam gtan dang po'i nyer bsdogs kyis/_/zhi gnas tsam zhig thog mar bsgrub/_/de ni 
khams gsum thams cad la/_/chags bral lam gyi rten rung phyir/_/nyer bsdogs mi lcogs 
med ces bya/_/gong ma'i skye ba don gnyer dang /_/mthong chos bde bar gnas 'dod pas/_/gong 
ma'i dngos gzhir 'jug pa'i tshe/_/'og ma'i sa la chags bral bar/_/byed pa dman pa'i 
lugs yin mod/_/theg chen pa dang lhag mthong gi_/nye bar bsdogs la ma reg par/_/rnam 
par thar brgyad mngon sum du/_/byed cing de las ma nyams par/_/'dod pa'i khams su phyir 
'ong byed/_/lhag mthong zag bcas zag pa med/_/dang po zhi rags rnam pa dang /_/thos bsam 

sgom byung zag bcas so/_/zag med 'phags pa'i mnyam gzhag kun/_/yin phyir 'phags 
pas khams gsum la/_/chags bral byed tshul cig car ba/_/zag med bden pa'i rnam can 
phyir/_/lhag mthong dngos ni rtog pa dang /_/bral zhing ma 'khrul ba'i rig par/_/nges shing rnal 
'byor mngon sum nyid/_/yin phyir zhi lhag zung 'jug kyang /_/yin no ci yi phyir zhe na/_/'phags 
pa gsum po'i mnyam gzhag gi_/lhag mthong gang yin zhi gnas dang /_/zhi gnas gang yin lhag 
mthong phyir/_/mnyam par bzhag na blo med par/_/'dod pa'i lugs la zung 'jug tu/_/'chad 
la 'gal ba yod min te/_/gnyis su med pa nyid phyir ro/_/gsum tshan drug pa gsang sngags pa/_/
chags sogs gsum dang de re re'ang*/_/chen por phye nas 'chad byed tshe/_/khyad par gang gis 
dbye zhe na/_/dmigs rnam gang yang mi 'char ba'i/_/bdag dang chos kyi rmongs pa ni/_/re zhig 
tshe na sad 'gyur phyir/_/ma rig pa ni chung ngu ste/_/dmigs rnam mtshan ma dang 'brel ba'i/_/
chos dang bdag med ye shes dang*/_/bde stong zung du 'jug pa ni/_/'gyur ba med phyir gti 
mug che/_/phal pa'i zhe sdang re zhig na/_/gzhan du 'gyur tshe zhe sdang chung /_/rdo rje khro bos bgegs 
'joms pa/_/'gyur med phyir na zhe sdang che/_/'jig rten chags sdang re zhig na/_/chags bral 
nyid du 'gyur phyir chung /_/chags pa thams cad sel byed pa'i/_/bde chen chags pa cher bshad 
pas/_/nam yang ri khrod mar dga' ba/_/snyoms par zhugs pas rtag zhi ba/_/thar par zhen 
pa spangs pas ni/_/bde chen go 'phang don du bsngo/_/sngags la 'jug pa'i lam gsum po/_/
gsum tshan drug pa 'di bshad tshe/_/tshig mang po yis rgyud 'khrug pa'i/_/bod kyi mkhas rnams 
zhum byos shig_/'phags yul 'khrungs pa'i mngon rlom gyi/_/rnam par dregs pa de bor la/_/
brgyad khri bzhi stong chos kyi sgo/_/'byed pa'i ya mtshan 'di ltos shig_/ces theg pa chen por 
'jug pa'i lam chen gsum tshan drug pa ces bya ba'i bstan bcos 'di/_yang dag par rtogs 
nas grub pa'o//_//shub+haM/_/sarba mang+ga laM/_dge'o/_/

dpa sgrig 'gan 'khur pa/tshangs po/
lnga rig dpe tshogs/
paN chen shAkya mchog ldan gyi gsung 'bum bzhugs/
[(]7[/]24[)]
paN chen shAkya mchog ldan gyis brtsams/
krung go'i bod rig pa dpe skrun khang gis bskrun te bkram/
pe cin kong dbyi par 'debs tshad yod kung sis dpar btab/
20_13lo'i zla 5_par par gzhi dang po bsgrigs/
20_1_3_lo'i zla 5_par par thengs dang po btab/
dpar grangs/0000125 0
[ISBN 978 780253]yaya[334 9/B110]
gsung 'bum cha tshang la [(]deb 1[ – ]24yod [)]sgor/_138 0

lnga rig dpe tshogs/
deb go gcig pa/